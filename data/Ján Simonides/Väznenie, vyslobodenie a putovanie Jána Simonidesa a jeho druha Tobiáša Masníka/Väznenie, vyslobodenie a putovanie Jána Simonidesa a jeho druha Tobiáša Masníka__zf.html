<html>
 <body>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e184">
       </a>
       Predvolanie duchovných cirkví a rektorov škôl
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    Dňa 8. februára a v nasledujúcich dňoch roku 1674
    <sup>
     [
     <a class="footnote" href="#ftn.d56e193" name="d56e193">
      1
     </a>
     ]
    </sup>
    predvolal kráľovský fiškus Mikuláš Majláth
    <sup>
     [
     <a class="footnote" href="#ftn.d56e199" name="d56e199">
      2
     </a>
     ]
    </sup>
    duchovných cirkví augsburského a helvétskeho vyznania,
    <sup>
     [
     <a class="footnote" href="#ftn.d56e205" name="d56e205">
      3
     </a>
     ]
    </sup>
    ba aj rektorov škôl, študentov, kantorov, zvonárov a niekoľkých organistov z
         rozličných končín Uhorska, ktoré boli podrobené Turkovi, ale aj dosiaľ slobodné od jeho
         ukrutností, aby sa 5. marca osobne dostavili do Prešporka a vydali počet zo spoluviny na vzbure.
    <sup>
     [
     <a class="footnote" href="#ftn.d56e211" name="d56e211">
      4
     </a>
     ]
    </sup>
    //Niektorých dokonca predvolali blízki plebáni.
    <sup>
     [
     <a class="footnote" href="#ftn.d56e217" name="d56e217">
      5
     </a>
     ]
    </sup>
    //
   </p>
   <p>
    Z vyše tisíc predvolaných prišlo a dostavilo sa v určený čas //(to jest 5. marca)// na
         uvedené miesto okolo štyristo. Týchto predikantov
    <sup>
     [
     <a class="footnote" href="#ftn.d56e225" name="d56e225">
      6
     </a>
     ]
    </sup>
    (tak — //ako sa nazdávali// — pohŕdavo nazývali duchovných), rektorov škôl,
         kompanov (takisto pohŕdavo nazývali študentov, kantorov a iných) obvinil kráľovský fiškus
         najprv každého osobitne, potom všetkých spoločne. Keďže však kráľovský fiškus nemal //— na
         počudovanie v takej vážnej veci —// mená mnohých predvolaných a prítomných, //ba ani ich
         nepoznal,// aby ich mohol obviniť a obžalovať, žiadal, žeby mu udali svoje mená. Keď to
         dosiahol, menovite ich obvinil aj obžaloval. //Ako som povedal, kde plebáni rozmiestení už
         po cirkvách vedeli o nejakom skrývajúcom sa duchovnom, napísali v mene fiškusa ceduľu a
         pozvali skrývajúceho sa na určený čas do Prešporka. Takto sa teda fiškus dozvedel, že sú
         spoluvinníkmi vzbury, ale nevedel ich menovať ani obviniť.// Ale všetkých tých, čo sa
         nedostavili, označil súd všeobecne za obvinených a za odsúdených v neprítomnosti.
   </p>
   <p>
   </p>
   <div class="footnotes">
    <br/>
    <hr align="left"/>
    <div class="footnote">
     <p>
      <sup>
       [
       <a class="para" href="#d56e193" name="ftn.d56e193">
        1
       </a>
       ]
      </sup>
      <span class="emphasis">
       <em>
        dňa 8. februára… 1674
       </em>
      </span>
      — tretí súdny proces v Prešporku od 5.
               marca do 4. apríla 1674, na ktorý predvolali údajne sedemsto osôb, ale prišlo okolo
               tristo kňazov, rektorov (správcov škôl) a kantorov (spevákov, učiteľov). Prvý proces
               sa konal v Trnave (v máji a júni r. 1672) a druhý v Prešporku (od 5. septembra
               1673).
     </p>
    </div>
    <div class="footnote">
     <p>
      <sup>
       [
       <a class="para" href="#d56e199" name="ftn.d56e199">
        2
       </a>
       ]
      </sup>
      <span class="emphasis">
       <em>
        kráľovský fiškus Mikuláš Majláth
       </em>
      </span>
      — kráľovský verejný žalobca
               (fiškál) Mikuláš Majláth, pochádzajúci zo sedmohradského šľachtického rodu
     </p>
    </div>
    <div class="footnote">
     <p>
      <sup>
       [
       <a class="para" href="#d56e205" name="ftn.d56e205">
        3
       </a>
       ]
      </sup>
      <span class="emphasis">
       <em>
        augsburské a helvétske vyznanie
       </em>
      </span>
      — luteránske (evanjelické) a
               kalvínske (reformované) vyznanie. Augsburské vyznanie založil Martin Luther (1483 —
               1564) v Nemecku a helvétske vyznanie Ján Kalvín (1509 — 1564) vo Švajčiarsku. Obe
               patria k protestantským náboženstvám. Augsburské vyznanie viery (tzv. nezmenené
               vyznanie) bolo verejne prečítané r. 1530 v Augsburgu pred cisárom Karolom V. (1500 —
               1558). Melanchton (1497 — 1560) pozmenil r. 1540 niektoré člámky viery v prospech
               kalvinizmu (tzv. zmenené vyznanie).
     </p>
    </div>
    <div class="footnote">
     <p>
      <sup>
       [
       <a class="para" href="#d56e211" name="ftn.d56e211">
        4
       </a>
       ]
      </sup>
      <span class="emphasis">
       <em>
        vydali počet zo spoluviny na vzbure
       </em>
      </span>
      — Protestantskú
               inteligenciu obvinili z účasti na protihabsburskom sprisahaní, ktoré pripravoval
               František Wesselényi (1601 — 1667), ale odhalili ho niekoľko rokov po jeho smrti
               (1670).
     </p>
    </div>
    <div class="footnote">
     <p>
      <sup>
       [
       <a class="para" href="#d56e217" name="ftn.d56e217">
        5
       </a>
       ]
      </sup>
      <span class="emphasis">
       <em>
        plebán
       </em>
      </span>
      — (z lat.) katolícky farár
     </p>
    </div>
    <div class="footnote">
     <p>
      <sup>
       [
       <a class="para" href="#d56e225" name="ftn.d56e225">
        6
       </a>
       ]
      </sup>
      <span class="emphasis">
       <em>
        predikant
       </em>
      </span>
      — (z lat.) kazateľ
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e233">
       </a>
       Obžaloba duchovných, ktorí boli predvolaní a dostavili sa
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    Žalobca čiže //kráľovský// fiškus hneď vzniesol proti obvineným a nespravodlivo
         obžalovaným obžalobu: že totiž //predikanti a ostatní// celkom pohrdli božou bázňou a
         vážnosťou vrchnosti a neuctievali svätých, opovrhovali blahoslavenou Pannou Máriou, stavali
         ju na roveň svojim nehanebným ženám, tupili obrazy svätých, nohami pošliapali sviatosť a
         prevelebné Kristovo telo, zapríčinili verejné povstanie a podnecovali ľud čiže poslucháčov
         k vzbure — a tak sa stali neverní Kráľovskému Veličenstvu
    <sup>
     [
     <a class="footnote" href="#ftn.d56e242" name="d56e242">
      7
     </a>
     ]
    </sup>
    a z toho dôvodu sa dopustili zločinu urážky Veličenstva. Preto vraj vznešená
         stolica žiada súdny proces proti nevinne obžalovaným.
   </p>
   <p>
    Údajní vinníci čiže nespravodlivo obžalovaní nechceli nijako podstúpiť súdny proces; nie
         preto, že by si boli vedomí nejakej vzbury a pre túto príčinu sa nespoliehali na pravotu,
         ale preto, lebo sa domnievali, že je neprimerané a nevhodné, aby si na súde merali sily
         poddaní s kráľom, sluhovia s pánom a synovia s otcom. Predsa sa však z rozhodnutia
         vznešenej súdnej stolice
    <sup>
     [
     <a class="footnote" href="#ftn.d56e250" name="d56e250">
      8
     </a>
     ]
    </sup>
    museli súdne očistiť od poškvrny obžaloby prostredníctvom prokurátorov čiže
         právnych zástupcov,
    <sup>
     [
     <a class="footnote" href="#ftn.d56e256" name="d56e256">
      9
     </a>
     ]
    </sup>
    ktorých vyhlásila a určila táto delegovaná stolica.
   </p>
   <p>
    Prokurátori čiže advokáti, //rozvažujúc// a uvažujúc jednak o delegovanej súdnej
         stolici, ktorej predsedom, prísediacimi a žalobcami boli pápeženci,
    <sup>
     [
     <a class="footnote" href="#ftn.d56e264" name="d56e264">
      10
     </a>
     ]
    </sup>
    jednak o nespravodlivo obžalovaných, //údajných vinníkoch//, ktorými boli
         duchovní cirkví a škôl augsburského a helvétskeho vyznania, jednak o právnom spore, ktorý
         bol cirkevný i politický, jednak o iných veciach — o tomto, vravím, uvažujúc, nechceli a
         odmietali skúmať súdnym vyšetrovaním predmet právneho sporu, týkajúci sa údajného zločinu.
         Ba aj otvorene povedali nespravodlivo obžalovaným //duchovným cirkví//, ktorých pravotu
         mali obhajovať: Keby aj pomocou sto //i viacerých// prokurátorov viedli svoj
         najspravodlivejší spor, že je už //raz// dokonaný, ba nemôžu ani v iné dúfať, lebo sa o
         nich už predtým rozhodlo.
   </p>
   <p>
    Keď spomínaní prokurátori nespravodlivo obžalovaných, určení delegovanou stolicou, boli
         napokon prinútení na súdny proces žalobcu čiže fiškusa, vopred žiadali o prepáčenie, že
         naliehajú na žalobcu, aby vec preskúmal. A pýtajú i žiadajú od žalobcu nepochybné a jasné
         dôkazy zamýšľaného a údajného zločinu, z ktorého boli obvinení nespravodlivo obžalovaní.
   </p>
   <p>
    Keďže fiškus bol kráľovský a privilegovaný, povedal, že to nie je povinný urobiť. Ale z
         uloženia delegovanej stolice sa predsa usiloval uviesť rozličné dôkazy proti nespravodlivo
         obžalovaným. Medzi inými predložil //kráľovský fiškus ako dôkaz vytlačené// listy Štefana
         Witnyédiho odoslané Ambrózovi Keczerovi.
    <sup>
     [
     <a class="footnote" href="#ftn.d56e274" name="d56e274">
      11
     </a>
     ]
    </sup>
    Tamten bol šopronský
    <sup>
     [
     <a class="footnote" href="#ftn.d56e280" name="d56e280">
      12
     </a>
     ]
    </sup>
    šľachtic, tento šľachtic a kedysi správca domu grófa Thökölyho
    <sup>
     [
     <a class="footnote" href="#ftn.d56e286" name="d56e286">
      13
     </a>
     ]
    </sup>
    v Oravskej stolici — obaja však mŕtvi dva alebo tri roky pred týmto mimoriadnym
         súdom, konaným roku 1674. Hlavným obsahom listov bolo, že Štefan Witnyédi nabáda na vzburu
         kazateľov a ich seniorov
    <sup>
     [
     <a class="footnote" href="#ftn.d56e292" name="d56e292">
      14
     </a>
     ]
    </sup>
    v dolných krajoch, aby aj oni nabádali na túto ničomnosť svojich poslucháčov. A
         preto vraj aj sám Ambróz Keczer má robiť niečo podobné vo svojich krajoch.
   </p>
   <p>
    Prokurátori nespravodlivo obžalovaných odpovedali na dôkazy žalobcu vecne a dostačujúco,
         a to: že sú podvrhnuté, pochybné a nespoľahlivé a že zväčša nie sú napriamené proti všetkým
         duchovným, ale len proti niekoľkým a tým, čo sa nedostavili. Ale všeobecný dôkaz a čo tamtí
         hlavne podkladali podľa Witnyédiho listov, že je jasne podvrhnuté, nespoľahlivé a z mnohých
         dôvodov, ktoré objasnili, pochybné. Listy boli po prvé: vytlačené, po druhé: napísané
         šiframi (kto ich mohol spoľahlivo rozlúštiť v trestnom procese?), po tretie: zhotovené po
         smrti oboch, po štvrté: sotva jeden zo sto //i viacerých// duchovných poznal šľachticov aj
         podľa mena, po piate: biedny evanjelický ľud, už vtedy nesmierne oslabený a málo početný,
         nemal nijakú moc. //Keby podnecovali k vzbure, neboli by hádam takí hlúpi, že by to chceli
         robiť v kázňach ľudu, po šieste: z toho, že pri násilnom odoberaní chrámov sa stalo
         niekoľko prípadov, ktoré sa zhodujú s listami Witnyédiho, nedá sa veru usudzovať na ich
         pravdivosť. To sa totiž stalo pre páchané násilie, proti ktorému sa nebolo možné brániť
         atď.//
   </p>
   <p>
    Sudcovia nemohli pokračovať v procese, keď prokurátori vyhlasovali spomínané listy za
         pochybné. Preto po trojdennej dišpute sa napokon z rozhodnutia stolice nanútili listy ako
         pravé, hodnoverné a právoplatné, pričom sa uložilo, aby sa nik neopovážil o nich
         pochybovať.
   </p>
   <p>
   </p>
   <div class="footnotes">
    <br/>
    <hr align="left"/>
    <div class="footnote">
     <p>
      <sup>
       [
       <a class="para" href="#d56e242" name="ftn.d56e242">
        7
       </a>
       ]
      </sup>
      <span class="emphasis">
       <em>
        Kráľovské Veličenstvo
       </em>
      </span>
      — panovník Leopold I. (1657 —
               1705)
     </p>
    </div>
    <div class="footnote">
     <p>
      <sup>
       [
       <a class="para" href="#d56e250" name="ftn.d56e250">
        8
       </a>
       ]
      </sup>
      <span class="emphasis">
       <em>
        súdna stolica
       </em>
      </span>
      — Odvolací súd v civilných a trestných veciach
               reprezentovala kráľovská tabula (lat. tabula regia). Bola čiastočne súdom „prvej
               stolice“. Súdila aj vlastizradu. Mala prezidenta (predsedu) a prísediacich: dvoch
               prelátov (vyšších cirkevných hodnostárov), dvoch magnátov (vysokých šľachticov),
               vicepalatína (námestníka kráľovského zástupcu) a ďalších členov. Predsedom oboch
               prešporských súdov bol ostrihomský arcibiskup Juraj Szelepcsényi. Ostatnými členmi
               prvého prešporského súdu boli kaločský arcibiskup Juraj Széchényi, neustadtský biskup
               a prezident uhorskej komory Leopold Kollonich, päťkostolský biskup Štefan
               Klobusiczky, biskup a opát Peter Korompay, trnavský kapitulník Štefan Balogh,
               tajomník Ján Lapsánszky, kuriálny sudca Adam Forgách, prísediaci kráľovskej tabuly
               Juraj Illésházy, miestodržiteľ Valentín Szente, námestník sudcu kúrie a podžupan
               Prešporskej stolice Štefan Morócz protonotár miestodržiteľa Pavol Mednyánszky, osobný
               protonotár Pavol Orbán, verejný žalobca Mikuláš Majláth a i. Druhý prešporský súd
               rozšírili o ďalších členov (nitriansky biskup Tomáš Pálffy, veszprémsky biskup Štefan
               Szenn, mošonský podžupan Melchior Kerekessy a i.).
     </p>
    </div>
    <div class="footnote">
     <p>
      <sup>
       [
       <a class="para" href="#d56e256" name="ftn.d56e256">
        9
       </a>
       ]
      </sup>
      <span class="emphasis">
       <em>
        prokurátori čiže advokáti
       </em>
      </span>
      — advokáti obžalovaných vymenovaní
               súdom (Ferdinand Heussler, František Szédeky, Štefan Szalontai a František
               Nagy)
     </p>
    </div>
    <div class="footnote">
     <p>
      <sup>
       [
       <a class="para" href="#d56e264" name="ftn.d56e264">
        10
       </a>
       ]
      </sup>
      <span class="emphasis">
       <em>
        pápeženci
       </em>
      </span>
      — prívrženci pápeža
     </p>
    </div>
    <div class="footnote">
     <p>
      <sup>
       [
       <a class="para" href="#d56e274" name="ftn.d56e274">
        11
       </a>
       ]
      </sup>
      <span class="emphasis">
       <em>
        listy Štefana Witnyédiho odoslané Ambrózovi Keczerovi
       </em>
      </span>
      — Dva
               listy advokáta Štefana Witnyédiho (1612 — 1670) tajného radcu Mikuláša Zrínyiho (1616
               — 1664) a účastníka Wesselényiho sprisahania, boli pravé (z mája r. 1669 Mikulášovi
               Bethlenovi a z decembra r. 1669 Ambrózovi Keczerovi). Vysvitá z nich, že Witnyédi
               zamýšľal zajať a uväzniť Leopolda I.. Do pripravovanej vzbury chcel zapojiť aj
               protestantských kňazov, ktorí sú vraj naklonení sprisahaniu, ba sám aj udržiava
               prostredníctvom žilinského kňaza Eliáša Ladivera a (1633 — 1686) spojenie s Moravou a
               Sliezskom
     </p>
    </div>
    <div class="footnote">
     <p>
      <sup>
       [
       <a class="para" href="#d56e280" name="ftn.d56e280">
        12
       </a>
       ]
      </sup>
      <span class="emphasis">
       <em>
        Šopron
       </em>
      </span>
      — mesto v Maďarsku (Sopron)
     </p>
    </div>
    <div class="footnote">
     <p>
      <sup>
       [
       <a class="para" href="#d56e286" name="ftn.d56e286">
        13
       </a>
       ]
      </sup>
      <span class="emphasis">
       <em>
        gróf Thököly
       </em>
      </span>
      — Štefan Thököly (1623 — 1670), obvinený z
               účasti na sprisahaní, zomrel pri obliehaní svojho hradu Likavy
     </p>
    </div>
    <div class="footnote">
     <p>
      <sup>
       [
       <a class="para" href="#d56e292" name="ftn.d56e292">
        14
       </a>
       ]
      </sup>
      <span class="emphasis">
       <em>
        senior
       </em>
      </span>
      — (z lat.) predstavený seniorátu (správneho obvodu
               niekoľkých cirkevných zborov) u evanjelikov
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e304">
       </a>
       Prinucovanie podpísať reverzy
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    Na predošlom mimoriadnom súde v Prešporku roku 1673 mnohí, ba všetci //vtedy
         predvolaní// podpísali isté reverzy, a tak sa jedni ťažko zaviazali, že sa vysťahujú z
         //uhorského// kráľovstva, druhí, že zostanú, ale zrieknu sa duchovného úradu. Preto aj na
         tomto mimoriadnom súde roku 1674 predvolaných a nespravodlivo obžalovaných //horlivo//
         nútili na podpis pred súdom, na ňom i po ňom čudnými spôsobmi — sľubmi a rôznym
         zastrašovaním. Od niektorých rektorov škôl a duchovných ho počas súdu aj získali. A tak
         títo dostali ochranné listy a vrátili sa domov pred skončením súdu. Reverzy neboli tie
         isté. Niektoré totiž neobsahovali len vedomosť o vzbure, ale podpisujúci sa priznávali, že
         zneužívali svoj duchovný úrad proti Bohu a Jeho Veličenstvu, podnecovali ľud k vzbure,
         dopustili sa zločinu urážky Veličenstva, zaslúžili si ten najťažší //a najpotupnejší//
         trest: stratu života a majetku, a preto dobrovoľne a ochotne podpisujú, aby sa odplatili za
         udelenú milosť atď.
   </p>
   <p>
    Keďže sudcovia sami nič nedosiahli a nedosiahli nič ani pomocou mnohých ďalších
         dosadených sudcov, ktorí prehovárali na podpísanie reverzov, tie tvrdšie reverzy hneď
         upravili a skrátili, zmierniac ich, aby sa nezdalo, že sa dotýkajú svedomia. A hoci sa od
         predošlých veľmi odlišovali, //lebo pre tých, čo nechceli podpísať také dlhé a obsažné,
         skrátili súvetia asi na päť riadkov//, predsa však obsahovali to, čo svedomie nevinných
         //duchovných// sotva mohlo pripustiť. Preto ich vytrvalo odmietali podpísať.
   </p>
   <p>
    Obsah reverzov na poslednom mimoriadnom súde roku 1674 bol približne nasledujúci:
   </p>
   <p>
   </p>
   <p>
    <span class="emphasis">
     <em>
      My, nižepodpísaní, z dôvodov spoluviny na vzbure predvolaní do Prešporka a
            usvedčení, na príkaz Jeho Veličenstva sa podpisujeme a sľubujeme vernosť, že nebudeme
            mať nijaké spolky s tými, čo sú neverní Jeho Veličenstvu. Okrem toho sa chceme celkom
            zrieknuť v budúcnosti vykonávať či už tajne alebo verejne nejaký kazateľský, učiteľský a
            podobný úrad — a to pod stratou života i celého majetku a pod večnou potupou, ak budeme
            pristihnutí čo len pri jedinom podozrení. To chceme dobrovoľne a ochotne potvrdiť
            podpísaním svojich mien a pritlačením pečatí.
     </em>
    </span>
   </p>
   <p>
   </p>
   <p>
    A tak tí, čo ostávali v Uhorsku v súkromnom postavení, podpísali a hneď dostali od
         komory
    <sup>
     [
     <a class="footnote" href="#ftn.d56e328" name="d56e328">
      15
     </a>
     ]
    </sup>
    ochranné listy.
   </p>
   <p>
    Ale tí, čo chceli odísť z kráľovstva,
    <sup>
     [
     <a class="footnote" href="#ftn.d56e336" name="d56e336">
      16
     </a>
     ]
    </sup>
    pripojili toto:
   </p>
   <p>
    Keďže boli predvolaní pre vzburu a usvedčení, ba aby sa aj odplatili za udelenú milosť,
         podpisujú, že chcú do pätnástich dní rátaných od ustanoveného dňa dobrovoľne a ochotne
         odísť z kráľovstva a viac sa nevrátiť pod stratou života a majetku.
   </p>
   <p>
    Keď aj tí dostali listy o slobodnom odchode, rozišli sa a odišli z kráľovstva.
   </p>
   <p>
    Prv než oddelili duchovných (o tom //trochu// ďalej), neústupčivo ich okolo tristo
         odmietalo, medziiným z nasledujúcich dôvodov:
   </p>
   <p>
    Po prvé: Nie sú si rozhodne vedomí nijakej vzbury, a preto sa proti svedomiu nemôžu k
         takému niečomu priznať //a urobiť zo seba buričov//. Po druhé: Fiškus — vraveli — v
         dôvodení proti nim uviedol namiesto dôkazu, že tí, čo predtým podpísali, priznali sa k
         vzbure. (Fiškus robil uzáver proti prítomným kazateľom: „Aj vy ste teda s nimi!“). Preto
         nemôžu podpísať. Po tretie: Chcú sa zaviazať a podpísať vernosť, lebo ako boli doteraz
         verní, tak chcú zachovávať vernosť aj v budúcnosti. Po štvrté: Čo sa týka duchovného úradu,
         ten nemôžu dobrovoľne zanechať, ale keby im tu ukázali nariadenie Jeho Veličenstva, že majú
         odísť z kráľovstva alebo zriecť sa úradu, urobia to so všetkou úctou, ale bez škodlivého
         podpisu.
   </p>
   <p>
    Na to potom odpovedali arcibiskup, biskupi //predseda, prísediaci// a ostatní, že sa
         netreba obávať poškvrny vzbury, lebo im dajú iné svedectvá, že oni — totiž nespravodlivo
         obžalovaní — neboli vzbúrenci. //Čo sa však týka obžaloby fiškusa, nevysvitá z nej iné (to
         boli arcibiskupove slová) — ibaže fiškus uviedol proti nim veľa hlúpostí.//
   </p>
   <p>
    //Nenadarmo sa v reverzoch spájal sľub vernosti, ktorý treba dať Jeho Veličenstvu, so
         zrieknutím sa duchovného úradu. Keď chceli sľúbiť vernosť podpisom, akoby poškvrnení sa ním
         vzdali duchovného úradu. Keď sa však protivili, upadli do podozrenia, že dávajú úradom
         najavo, že nechcú sľúbiť vernosť. To sa aj stalo, lebo potom tých, čo nechceli podpísať,
         obžalovali, že nechcú podpísať vernosť, a preto sú buriči.// Medzi duchovnými boli však
         veľmi mnohí, ktorí pamätali na Boha a svedomie. Radšej a skorej by boli chceli zomrieť, ako
         znásilniť svedomie, //odhodiť// a poškvrniť svojou rukou slobodu vlasti// a zákonné
         vykonávanie náboženstva posvätené a potvrdené prísahou už od blahej pamäti kráľov a
         nezrušené ani verejným nariadením Jeho Veličenstva//, zriecť sa ľahko povolania, násilné
         odnímanie chrámov nielen obhájiť, ale aj preniesť na seba a na svoju zradu a svojím
         podpisom zapríčiniť evanjelickej pravde tisíc pohrôm. A preto nech sa nikomu nezdá čudné,
         že žalobcu a sudcov sklamaných v ich zámere dohnala napokon neoblomnosť veľmi mnohých
         duchovných, //ktorí nechceli podpisom odvrátiť takú ukrutnosť// (ako bude o tom ďalej), do
         najkrajnejšej a čo pamäť siaha neslýchanej zhubnej zbesilosti.
   </p>
   <p>
   </p>
   <div class="footnotes">
    <br/>
    <hr align="left"/>
    <div class="footnote">
     <p>
      <sup>
       [
       <a class="para" href="#d56e328" name="ftn.d56e328">
        15
       </a>
       ]
      </sup>
      <span class="emphasis">
       <em>
        komora
       </em>
      </span>
      — úrad pre finančné a hospodárske veci krajiny.
               Správcom (prezidentom) komory (lat. camerae praeses) bol biskup L. Kollonich.
     </p>
    </div>
    <div class="footnote">
     <p>
      <sup>
       [
       <a class="para" href="#d56e336" name="ftn.d56e336">
        16
       </a>
       ]
      </sup>
      <span class="emphasis">
       <em>
        odísť z kráľovstva
       </em>
      </span>
      — z Uhorska
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e357">
       </a>
       Odsúdenie duchovných, ktorí nepodpísali
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    Keď arcibiskup, biskupi, //predseda//, sudcovia, //veľmoži//, šľachtici nemohli nijako
         nahovoriť na podpísanie a vznešená stolica zasadala vari už mesiac — a nie bez veľkých
         výdavkov, začnú napokon s nevôľou vynášať rozsudky proti duchovným, ktorých bolo okolo
         tristo. Predtým však naplnili všetko hrôzou. Ale prv než sa to stalo, prikážu v hlavnom
         arcibiskupskom paláci,
    <sup>
     [
     <a class="footnote" href="#ftn.d56e366" name="d56e366">
      17
     </a>
     ]
    </sup>
    aby tí, čo chcú podpísať a ostať, zaujali pravú stranu; čo sa vysťahovať, ľavú;
         čo však rozhodne nechcú podpísať, ale čakajú na vyhlásenie rozsudku, majú zaujať miesto
         vzadu.
   </p>
   <p>
    Keď všetci zotrvávali na svojich miestach a nechceli sa tak oddeliť a vybrať si, napokon
         vyniesli a prečítali — kazateľom 4. apríla, ale rektorom a ostatným 6. toho istého mesiaca
         — rozsudok straty života a majetku s večnou potupou, ktorú musí znášať i potomstvo.
   </p>
   <p>
   </p>
   <div class="footnotes">
    <br/>
    <hr align="left"/>
    <div class="footnote">
     <p>
      <sup>
       [
       <a class="para" href="#d56e366" name="ftn.d56e366">
        17
       </a>
       ]
      </sup>
      <span class="emphasis">
       <em>
        hlavný arcibiskupský palác
       </em>
      </span>
      — palác arcibiskupa J.
               Szelepcsényiho
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e376">
       </a>
       Väznenie odsúdených duchovných
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    Po prečítaní rozsudku vyneseného proti duchovným osobám, ktorých bolo okolo tristo,
         odsúdených duchovných a rektorov na príkaz kráľovského fiškusa uväznili v Prešporku, ale
         dôstojne: aby sa zdržiavali v hostincoch
    <sup>
     [
     <a class="footnote" href="#ftn.d56e385" name="d56e385">
      18
     </a>
     ]
    </sup>
    a medzi múrmi a nevychodili z mesta.
   </p>
   <p>
    Po celý čas tohto väznenia, ktoré trvalo dva mesiace (od 4. apríla do 29 mája),
         spomínaní biskupi a ostatní nahovárali na podpísanie sčasti spoločne a sčasti oddelene
         tých, čo boli kedysi poprední — o ktorých sa im zdalo, že od nich závisia ostatní. A keď
         nič nedosiahli dohováraním, ustanovili prokurátora prešporskej komory, ktorý sa volal
         Perschitz. Ten nielenže v určité dni a hodiny povolával k sebe duchovných a nahováral ich
         na podpísanie, menil reverzy, ale keď odmietali, podchvíľou im dával na rozmyslenie a
         odpoveď ešte dva dni, jeden, dvanásť hodín atď., hoci ho o to nežiadali. Duchovní povedali,
         že zbytočne toľkokrát povoľuje čas na rozmyslenie, keďže sa raz rozhodli, že vôbec nechcú
         podpísať, nech by to bolo čokoľvek.
   </p>
   <p>
    Napokon zavolajú k arcibiskupovi
    <sup>
     [
     <a class="footnote" href="#ftn.d56e395" name="d56e395">
      19
     </a>
     ]
    </sup>
    štyroch kazateľov
    <sup>
     [
     <a class="footnote" href="#ftn.d56e401" name="d56e401">
      20
     </a>
     ]
    </sup>
    reformovaného //čiže helvétskeho vyznania//: pápskeho, fiľakovského,
         veszprémskeho a levického. Keď títo odmietnu podpísať, pošlú ich k prezidentovi komory,
         neustadtskému biskupovi Leopoldovi Kollonichovi. V jeho paláci ich uvrhnú do pút, odvedú
         cez mesto na prešporský hrad a uväznia nepochybne na zastrašenie ostatných. O niekoľko dní
         k nim na hrad a do väzenia odvedú v železách spútaného krupinského Juraja Lániho,
    <sup>
     [
     <a class="footnote" href="#ftn.d56e407" name="d56e407">
      21
     </a>
     ]
    </sup>
    <sup>
     [
     <a class="footnote" href="#ftn.d56e412" name="d56e412">
      22
     </a>
     ]
    </sup>
    lebo urazil svojou rečou arcibiskupa.
   </p>
   <p>
    Po uväznení piatich menovaných duchovných zavolajú rimavskosobotského reformovaného
         duchovného Štefana Harsányia do arcibiskupovho sídla, kde ho akýsi kanonik a šľachtic
         prísažne vyšetrujú vo dvoch veciach: Či vie, či tamtí štyria uväznení alebo iní, a ktoríže,
         sú príčinou, že kazatelia, //rektori// a ostatní nepristúpili na podpis? Priznal teda a
         odpovedal, že čo sa jeho týka, vie, prečo nechce a nemôže podpísať, ale čo sa týka
         ostatných, že nie je skúmateľom sŕdc, a preto nevie. V čase toho väznenia a pred odvedením
         z neho arcibiskup zvolá duchovných do svojho paláca. Keď duchovní prídu, privíta ich
         poznášanými klenotmi, zlatými a striebornými čašami naplnenými dobrým vínom. A hoci sa ich
         tam dostavilo iba zopár, aj tí odchádzali jeden po druhom, keď videli, že ich nezavolali
         kvôli ich veci. Keď nechceli piť, vraveli im, že nechcú piť víno, ale zakrátko budú piť
         morskú vodu.
   </p>
   <p>
   </p>
   <div class="footnotes">
    <br/>
    <hr align="left"/>
    <div class="footnote">
     <p>
      <sup>
       [
       <a class="para" href="#d56e385" name="ftn.d56e385">
        18
       </a>
       ]
      </sup>
      <span class="emphasis">
       <em>
        v hostincoch
       </em>
      </span>
      — napr. v hostinci U bieleho koňa, ktorý stál na
               Uhorskej ulici, dnešnej Obchodnej (bližšie k Vysokej ulici na severnej strane)
     </p>
    </div>
    <div class="footnote">
     <p>
      <sup>
       [
       <a class="para" href="#d56e395" name="ftn.d56e395">
        19
       </a>
       ]
      </sup>
      <span class="emphasis">
       <em>
        k arcibiskupovi
       </em>
      </span>
      — k J. Szelepcsénymu
     </p>
    </div>
    <div class="footnote">
     <p>
      <sup>
       [
       <a class="para" href="#d56e401" name="ftn.d56e401">
        20
       </a>
       ]
      </sup>
      <span class="emphasis">
       <em>
        štyria kazatelia
       </em>
      </span>
      — Štefan Séllyei, kňaz v Pápe a zadunajský
               superintendent (biskup), Michal Miskolczi, kňaz vo Fiľakove a autor maďarských a
               latinských náboženských spisov (zomrel v italskom Chieti), Štefan Bátorkeszi, kňaz vo
               Veszpréme a Peter Czeglédi, kňaz v Leviciach
     </p>
    </div>
    <div class="footnote">
     <p>
      <sup>
       [
       <a class="para" href="#d56e407" name="ftn.d56e407">
        21
       </a>
       ]
      </sup>
      <span class="emphasis">
       <em>
        Juraj Láni
       </em>
      </span>
      — (1646 Teplá pri Trenčíne — 27. 1. 1701 Lipsko)
               po štúdiách doma (Teplá, Trenčín, Skalica, Spišské Vlachy, Spišské Podhradie, Sabinov
               a Levoča, 1662) a v cudzine (Wittenberg, 1667 — 1668, Rostock, 1668 — 1670, a Lipsko,
               1675, kde nadobudol hodnosť bakalára slobodných umení 1676, licenciáta teológie, 1678
               doktora práv, 1679, a bakalára teológie, 1681) pôsobil ako ev. rektor (Krupina, 1670
               — 1674), kazateľ (Krupina, 1673 — 1674), vychovávateľ (Rostock, 1669) a univerzitný
               profesor i učiteľ na škole sv. Mikuláša (Lipsko, 1684 — 1696). V období náboženského
               prenasledovania ho odsúdili na prešporskom súde (1674), uväznili (Branč a Schottwien)
               a poslali na španielske galeje do Neapola (1675). Z galejníckeho sprievodu však ušiel
               a odišiel do Lipska, kde žil až do smrti (1675 — 1701). Láni písal po latinsky a po
               nemecky (príležitostné básne, dišputy, polemiky, kázne, školské hry a i.).
               Najpozoruhodnejšie sú jeho memoárové a cestopisné prózy, v ktorých opisuje svoje
               odsúdenie, väznenie, cestu na galeje a útek (najmä Kurze und wahrhafte historische
               Erzahlung von der grausamen und fast unerhorten papistischen Gefangnis — Krátke a
               pravdivé historické vyrozprávanie ukrutného a takmer neslýchaného pápeženeckého
               väznenia, Lipsko 1676)
     </p>
    </div>
    <div class="footnote">
     <p>
      <sup>
       [
       <a class="para" href="#d56e412" name="ftn.d56e412">
        22
       </a>
       ]
      </sup>
      Poznámka Zlatého fondu SME: Podľa novších informácií Juraj Láni nebol univerzitným profersorom. Viackrát sa o to pokúšal, ale neuspel. Informáciu sme získali od pani PhDr. Evy Kowalskej, Dr.Sc., ktorá vykonala archívne výskumy v Lipsku (UNI-archív, žiadosti a materiály J. Lániho + jeho korešpondencia). Lit.: Universitätsarchiv Leipzig, Theologische Fakultät, 22, No. 122, Fol. 503 — 505, Richard Sachse (Hrsg.), Acta Nicolaitana et Thomana. Aufzeichnungen von Jakob Thomasius während seines Rektorates an der Nikolai- und Thomasschule zu Leipzig (1670 — 1684), Leipzig 1912, S. 239 — 240.
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e420">
       </a>
       Rozdelenie //a odlúčenie// väzňov
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    Napokon prokurátor Perschitz zvolá 29. mája všetkých kazateľov a rektorov do krčmy U
         bieleho koňa. A na príkaz arcibiskupa oddelia duchovných augsburského vyznania od
         helvétskeho a vedú ich do arcibiskupovho sídla, ale helvétskeho nechajú na tom mieste //v
         krčme//.
   </p>
   <p>
    V arcibiskupovom sídle znova rozdelia duchovných augsburského vyznania podľa stolíc a
         zavolajú ich do osobitnej izby, kde sú štyria: arcibiskup odpočívajúci na ležadle (taký má
         zvyk, keď sa chystá na veľké veci), prezident komory biskup Kollonich, akýsi vojenský
         generál a arcibiskupov tajomník.
    <sup>
     [
     <a class="footnote" href="#ftn.d56e431" name="d56e431">
      23
     </a>
     ]
    </sup>
    Tu po prečítaní reverzov, rozložených na stole, dajú každému osobitne túto
         otázku a voľbu: „Čo si ty vyvolíš? Či chceš podpísať, že ostaneš alebo odídeš? Alebo ísť do
         väzenia?“ Keďže bez podpísania nemohli napriek hojným slzám dosiahnuť prepustenie, napokon
         sa každý rozhodne inak. Jedni totiž podpíšu reverzy, že ostanú doma. A keď dostali ochranné
         listiny, boli prepustení dverami na pravej strane a vrátili sa v pokoji domov. Podobne aj
         tí, čo podpísali, že odídu, dostali listiny o slobodnom odchode a do pätnástich dní odišli
         z otčiny. Ale toho, čo povedal, že si z tých návrhov nič nevyvolí, odvolával sa na príkaz a
         dekrét Kráľovského Veličenstva (či totiž Jeho Veličenstvo chce a prikazuje, aby sa alebo
         zriekol duchovného úradu alebo odišiel z kráľovstva) a sľúbil, že až vtedy sa prispôsobí,
         hneď a bez meškania vyviedli dverami na ľavej strane a zavreli do prešporského mestského
         väzenia. A to isté urobili nasledujúceho dňa s duchovnými helvétskeho vyznania.
   </p>
   <p>
    Duchovní augsburského vyznania boli vo väzení sotva tri hodiny dovedna. A toho istého
         dňa — to jest 29. mája — ich tí istí vojaci znova //z neho// odvedú do arcibiskupovho sídla
         a naložia na jeden voz. Boli dvanásti — //z Trenčianskej stolice a z jej susedných
         krajov//. Ich mená, stav a miesto pobytu poznačili predtým na listinu. Katovi, ktorý sa na
         to posilní vínom a vysadne s nimi na voz, dajú dvanásť povrazov. Všetko sa tak pripravuje,
         akoby mali zomrieť. Keď prosia prezidenta Kollonicha, aby im dovolil vziať si veci z
         hostincov, prezident im odpovie, že mučeníci veci vôbec nepotrebujú. Prokurátor Perschitz
         pritom preklína a zlorečí, že sú diablovi mučeníci, tvrdohlavci a podobne. Keď prezident
         videl, ako neoblomne sedia na voze, nielenže ho to pobúrilo, ale aj tak nahnevalo, že
         zdvihol bakuľu a začal ich tĺcť po hlavách, ktoré im trčali z voza.
   </p>
   <p>
    Z arcibiskupovho sídla ich takto odvážali na prvom voze, pričom sa zbehlo veľa ľudí,
         ktorí plakali a chceli ich sprevádzať, ale bránili im v tom. Aj ostatných odviezli
         rozličnými cestami do rozličných väzení. Keď teda spomínaných dvanástich vezú na
         popravisko, voz zastane a kat robí, akoby chcel zostúpiť a sediacich už-už obesiť, ba aj sa
         zaprisahá, ukazujúc šibenicu, ten ich budúci hrob… Kazatelia a rektori spievajú a voz ide
         ďalej do Trnavy. A medzitým vojakov i kata obmäkčí trpezlivosť duchovných.
   </p>
   <p>
    Prezident //nielenže// dovolil vojakom, //ale aj prikázal//, aby duchovných olúpili o
         súcejšie šaty a plášte, ktorými sa zakrývali. Preto duchovní boli nútení pri trnavskej
         bráne odkúpiť svoje šaty za peniaze. //Vojaci vtedy s nimi zaobchádzali trochu ľudskejšie,
         ako im prikázali.//
   </p>
   <p>
    Keď ich vojaci zaviedli do Trnavy, vrátili sa s katom do Prešporka. Zajatcov však
         väznili tri dni v Trnave, kde jeden z dvanástich — //Ján Hadík//
    <sup>
     [
     <a class="footnote" href="#ftn.d56e445" name="d56e445">
      24
     </a>
     ]
    </sup>
    — zlomený zastrašovaním sa chcel a usiloval zachrániť podpísaním. Uväznený
         odpadol tu od pravej viery a spieval hanebnú palinódiu.
    <sup>
     [
     <a class="footnote" href="#ftn.d56e451" name="d56e451">
      25
     </a>
     ]
    </sup>
   </p>
   <p>
    Keď ich väznia tri dni v žalári mesta Trnavy, hľa, príde prezident Kollonich, ktorý sa s
         vojenským generálom uberá do Trenčína, a pomocou jezuitov vábi duchovných, aby podpísali,
         ale márne! Už predtým ich totiž jezuiti a mnísi jeden po druhom až priveľmi domŕzali
         svojimi praktikami, aby odpadli od viery.
   </p>
   <p>
   </p>
   <div class="footnotes">
    <br/>
    <hr align="left"/>
    <div class="footnote">
     <p>
      <sup>
       [
       <a class="para" href="#d56e431" name="ftn.d56e431">
        23
       </a>
       ]
      </sup>
      <span class="emphasis">
       <em>
        arcibiskupov tajomník
       </em>
      </span>
      — jezuita Ján Lapsánszky
     </p>
    </div>
    <div class="footnote">
     <p>
      <sup>
       [
       <a class="para" href="#d56e445" name="ftn.d56e445">
        24
       </a>
       ]
      </sup>
      <span class="emphasis">
       <em>
        Ján Hadík
       </em>
      </span>
      — (1631 Trenčín — 9. 7. 1681 Hamburg) po štúdiách
               doma i v cudzine (Žilina, Trenčín, Bánovce nad Bebravou, Prešporok, Levoča, Kremnica
               a Wittenberg, 1652 — 1655) pôsobil ako ev. rektor (Ilava, 1655 — 1657) a farár
               (Melčice, 1657, Slatiná, 1664 — 1665, a Uhrovec, 1665 — 1674). Odsúdený na
               prešporskom súde konvertoval a získal slobodu, ale odišiel do Nemecka, kde sa zase
               stal evanjelikom. Opísal po nemecky svoj pohnutý život (Regia coeli: Angusta porta,
               arcta via — Kráľovstvo nebeské: Tesná brána, úzka cesta, Wittenberg, 1679).
     </p>
    </div>
    <div class="footnote">
     <p>
      <sup>
       [
       <a class="para" href="#d56e451" name="ftn.d56e451">
        25
       </a>
       ]
      </sup>
      <span class="emphasis">
       <em>
        palinódia
       </em>
      </span>
      — (gr.) ospravedlnenie, priznanie chyby (báseň,
               ktorej obsahom je odvolanie alebo popretie obsahu predošlej básne
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e461">
       </a>
       Uväznenie rozdelených duchovných
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    Niektorí, čo už-už stáli pri voze, aby ich odviezli, vrátili sa podpísať a boli
         prepustení. Napokon tých, čo nechceli doposledku podpísať, odviezli do väzení v rozličných
         pevnostiach, ako bolo Komárno,
    <sup>
     [
     <a class="footnote" href="#ftn.d56e470" name="d56e470">
      26
     </a>
     ]
    </sup>
    Leopoldov, Kapuvár, Éberhárd, Branč, Sarvár.
   </p>
   <p>
    Tých, čo sú v Trnave, odvezú 3. júna (bola druhá nedeľa Trojičná) v prítomnosti veľkého
         počtu ľudí do Leopoldova. Čoskoro sa pripojí druhý voz, na ktorom sedelo sedem duchovných.
         A toho istého dňa tam zavrú do väzenia osemnásť osôb (okrem jednej augsburského vyznania),
         pričom ich najprv vystavia posmechu.
   </p>
   <p>
    Dňa 7. júna privezú na to isté miesto do Leopoldova dvadsaťjeden duchovných a rektorov
         helvétskeho vyznania a zavrú ich do toho istého tesného väzenia.
   </p>
   <p>
    Len čo kalvíni vojdú do väzenia, olúpia ich o šatstvo, peniaze, knihy a ostatné veci.
         Luteránskym väzňom to po príchode do Leopoldova neurobili, lebo u nich nevideli súcejšie
         šatstvo, ani sa nedomnievali, že majú pri sebe nejaké peniaze. Niektorí z nich boli totiž
         vyhnanci, niektorí mladí správcovia a z chudobnejších cirkví.
   </p>
   <p>
   </p>
   <div class="footnotes">
    <br/>
    <hr align="left"/>
    <div class="footnote">
     <p>
      <sup>
       [
       <a class="para" href="#d56e470" name="ftn.d56e470">
        26
       </a>
       ]
      </sup>
      <span class="emphasis">
       <em>
        Komárno…
       </em>
      </span>
      — pevnosti alebo hrady s väzeniami (Kapuvár,
               Éberhárd a Sarvár v Maďarsku)
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e484">
       </a>
       Opis leopoldovského väzenia
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    Nie je veru možné všetko zaznamenať. Ľahko by totiž nestačil čas, papier a pamäť.
   </p>
   <p>
    Okrem toho, že každý svojvoľne zaobchádzal s úbohými väzňami, nechýbali ani takí, čo
         ustavične a každú hodinu vymýšľali nové spôsoby trýznenia. Sužovali ich nemilosrdnejšie ako
         všetkých najzločinnejších väzňov. Ešte aj vojenskí väzni mali ľahší osud než oni.
   </p>
   <p>
    Po prvé: Ostatných dedinských väzňov, zavretých pre rôzne zločiny, veľmi zriedkavo — len
         ak si to vyžadovala potreba — vodili do roboty; duchovných cirkví vždy. Po druhé: Tamtým
         nezabraňovali stýkať sa s priateľmi; duchovní to nemohli dosiahnuť ani slzami. Po tretie:
         Ak mali peniaze, slobodne si mohli kúpiť potrebné veci; duchovní však, //hoci aj mali
         peniaze,// nie — //ibaže tajne a na vlastnú škodu//. Po štvrté: Striedavo ich púšťali z
         pevnosti, aby si pýtali almužnu; duchovní sa v pevnosti vystavovali nebezpečenstvu pre
         podaný kúštik chleba. Po piate: Tamtých nenútili do kostola; duchovných, zbitých až do
         krvi, tam hnali.
   </p>
   <p>
    //Oveľa viac by sa ešte dalo uviesť, ale ukáže to nasledujúce rozprávanie.
   </p>
   <p>
    Keď už boli vo väzení, každý deň k nim pribehol jezuita
    <sup>
     [
     <a class="footnote" href="#ftn.d56e501" name="d56e501">
      27
     </a>
     ]
    </sup>
    a vymýšľal, ako ich trápiť, obťažovať a vysmievať, ba aj ako rozmiestňovať
         vojakov. A vedno s oficiermi ich navádzal na podpísanie, ale žalostné, lebo už žiadali len
         odpadlíctvo. Keď totiž chcel podpísať jeden helvétskeho vyznania a traja augsburského,
         jezuita povedal, že to nie je miesto podpisovania, ale obracania. Tak sa aj stalo. Dostali
         peniaze a takých prevrátených prepustili.//
   </p>
   <p>
    Spútaných väzňov čoskoro odvádzali a odsudzovali na roboty, a to (s prepáčením) na
         ohavné: predovšetkým vyčistiť v pevnosti latríny, ktoré boli veľké a početné, lebo v
         pevnosti bolo ustavične okolo osemsto vojakov — okrem žien, detí a niekoľkých stovák
         stavebných robotníkov. Nečistotu vynášali na fúrikoch alebo na žrdiach do jám.
   </p>
   <p>
    Bol tam aj rektor pápskej školy,
    <sup>
     [
     <a class="footnote" href="#ftn.d56e511" name="d56e511">
      28
     </a>
     ]
    </sup>
    kalika na ruku, a preto menej súci tlačiť fúriky. Tomu položili na plecia
         drevenú putňu (puteru) na vláčenie a naplnili ju //špinavými// výkalmi, aby ich odnášal. A
         tak si zväčša zašpinil nielen ruky, chrbát, ale aj hlavu.
   </p>
   <p>
    Keď sa iný starec
    <sup>
     [
     <a class="footnote" href="#ftn.d56e519" name="d56e519">
      29
     </a>
     ]
    </sup>
    odvolával na slabosť (bol to sedemdesiatročný starec, ktorý mal vykĺbené a
         akoby zlomené ruky), jezuita povedal: trebárs by aj zomrel, že by vôbec nešetrili ani jeho
         mŕtvolu; že tými rukami, ktorými zneucťoval posvätné veci, musí čistiť latríny a podobne.
   </p>
   <p>
    Keď vyčistili také miesta, nútili ich vyčistiť a vyvážať hnojiská v celej pevnosti.
         Urobiť to či ono neprideľovali väzňom len vojaci a oficieri, ale veru aj ženy a súložnice
         vojakov ich používali na vyčistenie týchto alebo iných vecí. Ak sa čo len najmenej
         vzpierali, privolali na seba ešte väčšiu ukrutnosť.
   </p>
   <p>
    Niektorých napokon používali na kopanie základov múrov, iných zase určovali do sýpky,
         aby v obrovskom prachu každý deň cúdili a prehadzovali obilie. Jedni odvážali piesok, druhí
         roztĺkali kamenie. Kopali jamu pre nové väzenie. Čerpali zo studní vodu a roznášali ju
         sem-tam. V lete každý deň kropili zem pokrytú trávou a pripravenú na násypy, aby nevyschla.
         Často aj niekoľkokrát napĺňali a zarovnávali hrubším pieskom ulice, cesty a námestie, kde
         sa po dažďoch usadila voda. Niekedy boli vystavení veľkému nebezpečenstvu: posielali ich
         kopať priekopy, kde krátko predtým zasypalo niekoľkých dedinčanov. Miešali hlinu na nové
         budovy (volané paraky),
    <sup>
     [
     <a class="footnote" href="#ftn.d56e530" name="d56e530">
      30
     </a>
     ]
    </sup>
    a nenosili ju na pleciach, ale tlačili na fúrikoch po schodoch na druhé
         poschodie — s veľkou námahou a nebezpečenstvom v putách. V rozličnom čase nosili kamene
         tam, kde sa staval múr. Čistili zablatené cesty. A kde sa čo komu len zachcelo, hneď
         odvolali väzňov zo stálej roboty do ďalšej. Často ich robota nebola len neosožná, ale
         konala sa aj so škodou a stratou. To i ono však vymýšľali, aby ich väčšmi sužovali. A keď
         videli, že uväzneným kazateľom je niečo nemilé, najviac do toho ich nútili. Plukovníkov
         dvor sa celý posypal tri razy pieskom. Urobila sa hrádza. A voda, ktorá predtým odtekala,
         odvádzala sa do príbytkov. Aby vraj museli s potešením kráčať do kostola, prinútili ich
         vysypať pieskom cesty od príbytkov a domov oficierov, lebo inak celé priestranstvo bolo
         porastené trávou. Ale sotva dakedy niekto po nich prešiel. Takisto nasypali piesok okolo
         kostola, fary a školy, kde bolo všetko hojne porastené trávou. Robili to preto — nakoľko sa
         len dalo, aby sme pracovali okolo fary alebo v dohľade, žeby sme nemali príležitosť
         rozprávať sa alebo odpočívať.
   </p>
   <p>
    Do roboty ich vodili zavčas rána a zamestnávali do neskorého večera, pričom ich
         ustavične vartovali vojaci, ktorí ich nútili do roboty a často bili. Nebrali celkom nijaký
         ohľad na počasie. Kým totiž ostatní robotníci v daždivom počasí odpočívali (v lete sa
         prenajíma veľa robotníkov, lebo pevnosť sa ustavične stavia), úbohých kazateľov nútili
         pracovať. Nešetrili vôbec ani sviatočné dni, ba keď sa v nedeľu stavali múry, neraz vodili
         do roboty aj kazateľov. A aby sa prešibaný správca
    <sup>
     [
     <a class="footnote" href="#ftn.d56e538" name="d56e538">
      31
     </a>
     ]
    </sup>
    tešil z vinohradu, v deviatu nedeľu pred Veľkou nocou ešte za brieždenia na
         potupu vyhnal do roboty duchovných s lopatami, rýľmi, motykami, až ich potom zahnali do
         kostola.
   </p>
   <p>
    A hoci v lete neobyčajne trápili väznených duchovných, lebo ich zahnali na miesta, kde
         nebol tieň, predsa oveľa silnejšie ich sužovali v zime chladom. Vravievali: „Pretože letný
         vzduch nemohol spôsobiť obrátenie, musí teda chladný a zimný rozohriať vaše chladné srdce!“
         Preto ich nútili pracovať v najtuhšej zime, až v takej, že oči mohli ledva vidieť, lebo na
         vlasoch a bradách sa tvorila osuheľ a dych sa zrážal na ľad.
   </p>
   <p>
    Horlivo sa striehlo na to, aby sa neohrievali v domoch a nerozložili si ani oheň. Keď
         piesok pokryli hojné snehy alebo pomiešaný s vodou stuhol, hľadal a vykopával sa veľmi
         namáhavo. A keďže sa fúriky nemohli v snehu pohybovať, takmer každý deň bolo treba najprv
         očistiť ulice, ťahajúce sa po celej pevnosti, aby sa mohol dovážať piesok. A hoci by sa bol
         mohol piesok kopať v tej istej časti pevnosti, kde sa ním museli vysýpať priestory
         (koldokola boli totiž násypy, z ktorých sa bral piesok), predsa rektor tamojšej školy,
         ktorému boli teraz zverení, aby ich znevažoval, rozkázal, že sa musí voziť z jednej strany
         na druhú cez celú pevnosť. Keď sa zdráhali, zaobchádzal s nimi, ako sa mu páčilo. Ba keď
         ochabla zima, určil na robotu miesto, kde bolo najväčšie blato alebo voda. A ta museli
         voziť piesok.
   </p>
   <p>
    Celý december robota poľavila, a to, ako sa verejne rozchýrilo, na zákrok švédskeho vyslanca
    <sup>
     [
     <a class="footnote" href="#ftn.d56e550" name="d56e550">
      32
     </a>
     ]
    </sup>
    a iných. Ale potom tam prišiel v tretí vianočný sviatok prezident komory
         Kollonich a prostredníctvom jezuitov prisľúbil väzňom prepustenie, no za tvrdých podmienok.
         Keď tí nesľúbili, že podpíšu, ale veľmi pokorne prosili o prepustenie bez podpísania, hneď
         po jeho odchode ich zverili leopoldovskému rektorovi, chromému, bezbožnému človeku a
         bývalému vojakovi, aby pomocou vojakov trápil a trýznil úbohých kazateľov, akýmkoľvek
         spôsobom len chcel. A to aj robil. Bez nejakého ohľadu na starobu alebo chorobu všetkých
         hnal do roboty a do kostola, pričom ich bil často až do krvi. Oficieri a ostatní, čo
         páchali všelijaké ukrutnosti, boli ochotní bez váhania ich obhajovať tým, že plnia jeho
         príkazy. Pravda, všetci hneď vedeli, že bol iba nástrojom svojho jezuitu. Čokoľvek totiž
         tento chcel, vykonal jeho prostredníctvom a on zase prostredníctvom vojakov.
   </p>
   <p>
    Ako na začiatku, tak aj po celý čas sa vravelo, že na príkaz komory sa musia väzni
         uspokojiť iba s chlebom a vodou. Preto každému dávali na dva dni jeden bochník vojenského
         chleba (komisného chleba), v ktorom bolo niekedy plno myšacincov, múch a červíkov a
         obyčajne bol plesnivý, vysušený, tvrdý a podobne. A veru aj bez takého sme sa museli obísť
         — neviem pre aké tajné príčiny — niekedy až štyri dni. Keby aj bol býval niekedy mäkší,
         jednako v zime, keď všetko zamŕzalo, len čo sa vytiahol, stvrdol ako kameň a nedal sa
         rozkúskovať ani zubmi ani nožom. A keď nemali prístup k ohňu, museli veľa dní stráviť o
         hlade.
   </p>
   <p>
    Keby veru niekto aj mal peniaze, nebolo možné si zadovážiť mäkší chlieb, lebo vojaci by
         mu ho boli hneď vzali so zvolením oficierov. Sám plukovník totiž raz prišiel na miesto, kde
         pracovali, rozhrnul šaty, našiel biely chlieb a dal ho s hrozbami zožrať vojakovi. Niektorí
         si za peniaze získali priazeň vojakov, aby im tajne zaopatrili poživeň. Ale to veru
         nielenže veľa stálo, lebo dostali sotva polovičku, ale často im z toho vznikla i škoda. Keď
         sa to totiž oficieri dozvedeli, hneď urobili prehliadku a vzali im peniaze. Niektorí vojaci
         si peniaze zadržali a hovorili, že sa neodvažujú urobiť niečo proti zákazu, alebo vraveli,
         že ich veru stratili. A zastierali krádež ľsťou, akou sa len dalo a zachcelo. V decembri
         však mali povolené aj kupovať a piecť mäso, hoci nie vždy. Ale to sa veru dialo s veľkými
         útrapami, lebo vojaci naň hneď nasypali popol alebo pušný prach alebo (s odpustením) výkaly
         alebo vši.
   </p>
   <p>
    Toho času sa rozchýrilo, že je dovolené priniesť väzňom potrebné veci. Preto mnohí, čo
         bývali na okolí a ľutovali ich, prinášali nejakú poživeň. Pretože to však bolo dovolené iba
         s vedomím plukovníka, jezuitu a rektora, z vecí prinesených k rektorovi sa odnieslo k
         väzňom veľmi málo. Dokonca plukovník, keď bol namrzený hoci aj pre malichernú príčinu,
         rozkázal rozdeliť veci, ktoré priniesli pre uväznených duchovných, medzi ostatných
         uväznených zločincov.
   </p>
   <p>
    Oveľa nemilosrdnejšie a neúprosnejšie to bolo najmä v budúcnosti. Ak totiž niekto z
         robotníkov alebo z chodcov podal väzňom čo len omrvinku chleba, neurobil to beztrestne, čo
         sa tak napokon končilo už aj predtým.
   </p>
   <p>
    Raz v októbri šiel okolo dedinčan a bez prosenia, no zo súcitu nechal spadnúť na zem
         niekoľko cibúľ, domnievajúc sa, že to nikto nezbadá, najmä keď vartujúci vojak bol
         odvrátený. Jezuita z fary zbadal, že cibule spadli a že ich zdvihol väznený rektor. Hneď to
         oznámil feldvéblovi
    <sup>
     [
     <a class="footnote" href="#ftn.d56e566" name="d56e566">
      33
     </a>
     ]
    </sup>
    a prikázal všetkých potrestať. Preto vojaci zbili aj biedneho dedinčana,
         najatého ako robotníka, aj väzneného robotníka rektora. Vojak sa dostal do väzenia.
   </p>
   <p>
    Podobne aj nejaká žena, ktorá chcela kúpiť otruby, priniesla jeden chlieb a kúsok
         bravčového mäsa. A keď išla okolo, takisto ich nechala spadnúť do snehu a povedala akémusi
         väzňovi, ktorého stretla, aby si to zdvihol s vďačným srdcom. A chcejúc odísť, ponáhľala sa
         k bráne. Ale chlapci, čo boli na to neraz určení, oznámia vec rektorovi, a ten potom
         nedovolí, aby ženu pustili cez bránu. Žena padne na kolená, ale ani slzami nedosiahne od
         rektora a jezuitu odpustenie za dobrý skutok. Keď ju vyšetrovali, čo to ponúkla (zo žaloby
         chlapcov to ešte nemohli vedieť), všetko prezradila. Hneď zavolali drába,
    <sup>
     [
     <a class="footnote" href="#ftn.d56e575" name="d56e575">
      34
     </a>
     ]
    </sup>
    ktorý ju zavrel do huslí
    <sup>
     [
     <a class="footnote" href="#ftn.d56e581" name="d56e581">
      35
     </a>
     ]
    </sup>
    a dve hodiny vodil niekoľko ráz po všetkých uliciach pevnosti, pričom mala ruky
         vystreté v tom obojku a holé v najväčšej zime, lebo to bolo vo februári. Napokon musela
         vyplatiť drába, ktorý má právo na šaty osoby, čo bola zavretá. Ale tá dobrá, biedna a
         jednoduchá žena znášala veru tie útrapy s takou statočnosťou, že povzbudzovala k
         trpezlivosti ešte aj väzňov, ku ktorým ju zaviedli na väčšiu potupu.
   </p>
   <p>
    Veľmi prísne sa zabraňovali a zakazovali rozhovory so všetkými robotníkmi alebo vojakmi,
         a najmä s priateľmi, ak niektorým povolili návštevy. A hoci predstierali dôvody: aby väzni
         azda nechystali nejakú zradu, predsa chceli pod touto zámienkou zamedziť všetky skutky
         milosrdenstva a dohnať väzňov mimoriadnymi útrapami k odpadlíctvu.
   </p>
   <p>
    Manželkám ktorýchsi kalvínov a niektorým ochrancom raz povolili návštevu. Ale keď
         zavolali väzňov do fary, veľmi málo im dovolili rozprávať sa — a jezuita pritom načúval.
   </p>
   <p>
    Keď raz odohnali niekoľkokrát od brány priateľov alebo synov, tí sa zamiešali medzi
         ostatných ľudí ako cudzie osoby a pod inou zámienkou, aby aspoň zďaleka mohli vidieť
         svojich otcov pri ich zhubnej robote. Prišla tam aj akási manželka, ktorú priviedol
         manželský súcit, oblečená ako dedinčanka, ale nemohla sa zhovárať s manželom. V takejto
         tvŕdzi boli mnohí polonahí, lebo si v ustavičnej práci zodrali šaty. Usilovali sa čo i
         tajne podať správu domácim o svojej núdzi, aby im nejako poslali to i ono.
   </p>
   <p>
    Ktosi helvétskeho vyznania sa pokúsil napísať list manželke, ktorá sa už niekoľko dní
         zdržiavala v meste, čo bolo blízko pevnosti, aby jej dal správu, aké potrebné veci a
         prostriedky mu má tajne poslať, a to poživeň a šatstvo. Uvidel to však vojak a oznámil to
         veliteľovi varty. Na rozkaz plukovníka ho potom dvaja zástavníci, jeden kaprál
    <sup>
     [
     <a class="footnote" href="#ftn.d56e595" name="d56e595">
      36
     </a>
     ]
    </sup>
    a dvaja vojaci bili bakuľami od hlavy po päty, až ich bitka celkom unavila, kým
         sa nezdalo, že si to už odpykal a dokiaľ nevyzradil, kto mu zaobstaral atrament, brko a
         papier. Ale dievča, čo mu ich zaobstaralo, zavčasu ušlo rukám vyšetrovateľov. Keď ho tak
         zbili a od ostatných odlúčili, len horko-ťažko sa mu prinavrátilo zdravie. Hneď toho istého
         dňa sa však konala na plukovníkovom dvore s veľkými vyhrážkami a prejavmi nevôle
         prehliadka. A čo len aký papier alebo knihu našli, všetko pobrali. A keby plukovníkova
         manželka nebola zabránila svojím príhovorom, boli by zbili mnohých, ktorých už zrazili,
         alebo všetkých, ktorých do jedného chceli zraziť na zem.
   </p>
   <p>
    Dosiaľ najväčšia surovosť postihla magistra Tomáša Stellera,
    <sup>
     [
     <a class="footnote" href="#ftn.d56e603" name="d56e603">
      37
     </a>
     ]
    </sup>
    keď zachytili list od jeho priateľa, ktorý písal, že mu posiela žiadanú košeľu
         a niečo peňazí, a pretože čaká nového hosťa (to jest nového potomka od ťarchavej ženy),
         modlí sa, aby on — spomenutý pán magister Steller — bol prepustený na slobodu a podelil sa
         s ním o radosť. Trýznitelia z toho vyvodzovali, že písal vzbúrencom, a preto jeho priateľ
         očakáva vzbúrencov a želá mu oslobodenie. Siedmi vojaci ho bili na plukovníkovom dvore,
         pričom tri razy odpočívali. Plukovník mu dupal a skákal po hlave a po tvári. Šaty, ktoré
         mal oblečené, sa od úderov bakúľ dodriapali a dotrhali až na franforce. Celé telo mal
         poodierané a doráňané. Zanechali ho ako mŕtveho, ale predsa prišiel k sebe. Odlúčili ho od
         ostatných, odovzdali varte, ale na údiv všetkých sa uzdravil bez akéhokoľvek ránhojičského
         liečenia, ktoré odmietal. So zápalom ich prinucovali na svoje obrady.
   </p>
   <p>
    Od prvej chvíle uväznenia ich vo všetky sviatočné i nedeľné dni horlivo a usilovne
         nútili do kostola. Niekedy ich aj odvolali z roboty, na ktorú ich odviedli. A keď nechceli
         ísť dobrovoľne, veru ich štuchali a bili mušketami
    <sup>
     [
     <a class="footnote" href="#ftn.d56e611" name="d56e611">
      38
     </a>
     ]
    </sup>
    po bokoch, bakuľami po hlavách a po ostatných údoch. Ako ich nahnali do
         predsiene kostola, väzni neraz strašne kričali a hlasne protestovali proti násiliu. Keďže
         si nechceli na omši kľaknúť, zvalili ich na zem. Iných stiahli za vlasy a za brady a
         zrazili na zem. Bili ich v kostole, a to v prítomnosti ľudí. Jezuitská ukrutnosť a vojenská
         bezbožnosť nebrala nijaký ohľad na dôstojnosť miesta. Rečnenie na kazateľnici nebolo ničím
         iným, iba tupením Luthera a Kalvína, takže Mikulášovi Kelliovi sa nezdalo veľa zmieniť sa o
         nich v jednej kázni osemdesiat ráz, kým druhý jezuita,
    <sup>
     [
     <a class="footnote" href="#ftn.d56e617" name="d56e617">
      39
     </a>
     ]
    </sup>
    prior
    <sup>
     [
     <a class="footnote" href="#ftn.d56e623" name="d56e623">
      40
     </a>
     ]
    </sup>
    bol v tom skromnejší.
   </p>
   <p>
    Keď na sviatok Ignáca odmietali ísť z roboty do kostola, všetkých ich bili, pričom sa
         zbehlo veľa ľudí. Mnohých šedivých starcov vliekli vojaci za brady až k dverám kostola,
         iných až k oltáru, pričom jezuiti pomáhali a zväčšovali ich utrpenie.
   </p>
   <p>
    Keď mali ísť so svojou prevelebnou sviatosťou k chorým (nosievali ju totiž pod
         baldachýnom, pred ktorým niesli lampy), alebo väzňov chystajúcich sa pracovať už predtým
         odviedli na miesto, kadiaľ mali ísť, alebo odviedli úmyselne odďaľujúcich odchod v ústrety
         obetníkovi a nútili ich bitkou pokľaknúť. Keďže si odmietali kľaknúť, neraz ich zbili až do
         krvi.
   </p>
   <p>
    Svedkom toho u Boha je Gregor Illyés. (Keď nás viedli na galeje, zomrel na ceste od
         bitky.) Krátko predtým, ako nás odviedli, si nechcel kľaknúť v robote, keď tadiaľ
         prechádzal jezuita, a preto ho rektor tak poranil, že prelial hojnú krv.
   </p>
   <p>
    Často ich trápili a dráždili potupnými, pichľavými a zlými slovami a očakávali, že
         niekto z netrpezlivosti povie niečo proti ich viere, proti sviatosti alebo proti cisárovi
         či oficierom, aby tak mali lepšiu príčinu vyvŕšiť sa. Toho sa však väzni najviac
         vystríhali.
   </p>
   <p>
    A aby nemali nedostatok nepríjemnosti ani v kostole, v najväčšej zime ich tam predčasne
         zatvárali a držali bez sedenia niekedy dve i tri hodiny, kým ostatní ľudia vychádzali a
         vchádzali. Chlapci, ktorých na to nepochybne nahovorili, často sa väzňom nielenže
         vysmievali, ale ich aj kropili v kostole svätenou vodou.
   </p>
   <p>
    Keď na sviatok Troch kráľov
    <sup>
     [
     <a class="footnote" href="#ftn.d56e642" name="d56e642">
      41
     </a>
     ]
    </sup>
    navštívil jezuita ostatné domy, vošiel aj do väzenia a po odbavení svojich
         obradov pripojil modlitbu za obrátenie a osvietenie väzňov a takisto ich pokropil svätenou
         vodou.
   </p>
   <p>
    Väzenie (Stockhaus) nebolo len tesné, ale z každej stránky aj nepríjemné. V jednej
         miestnosti, ktorá merala zo všetkých strán sotva osem krokov, bolo zavretých zo tridsať
         osôb. Ledva stačila na státie alebo sedenie, tobôž na ležanie. Celú zimu nemala pec. Do
         väzenia pršalo aj zhora, lebo vojaci na jednej strane poškodili strechu. Preto mnohí väzni,
         premočení od dažďa, len tak-tak nezhnili zaživa v šatách. A keby sa v noci neboli dáko
         zohrievali vzájomným dychom, horko-ťažko by boli veru vydržali.
   </p>
   <p>
    Väzenie susedilo s násypom, ale z jednej strany nebolo chránené. A pretože brvná stien
         veľmi nepriliehali, bolo celkom súce za útočište žiab, hadov a rozličného hmyzu. A čo
         zvláštnejšie, dych zohrievajúcich sa väzňov zapríčinil, že celú zimu bolo vo väzení počuť
         kvákanie žiab. Nestačili si očistiť od hmyzu — bĺch, vší a ploštíc — šaty a telo či už pre
         nedostatok času alebo pre množstvo špiny. A tak od ustavičného smradu a biedy oplývali
         kopou vší.
   </p>
   <p>
    Prať šaty a bielizeň mali zakázané.
   </p>
   <p>
    Akási žena s dcérou, ktoré kvôli nejakému vojakovi mali vo väzení manžela či otca,
         krajčíra, vzali bielizeň uväznených dedinčanov a manželovu, aby ju oprali. A medzi ňu
         zároveň zamiešali bielizeň uväznených kazateľov, žeby si mohli od nich za vypratie zarobiť
         dačo peňazí. O tej veci sa však dozvedel jezuita a plukovník. Matku a dcéru hneď zavrú do
         huslí a nechajú stáť od rána do večera na očiach ľudí pri väznených duchovných, ktorých
         vtedy náročky pošlú pracovať k bráne, kade prechádzajú ľudia. A pri nich stojí obecný sluha
         či dráb. Podobne žena, takisto pápeženka, manželka akéhosi vojaka, raz vzala zo súcitu
         čiernu vreckovku z rúk nejakého duchovného, ktorý o to nežiadal, a vyprala ju. Ženu
         prezradili a takisto ju dve hodiny vodili sem-tam po pevnosti s rukami vystretými a
         zavretými v obojku.
    <sup>
     [
     <a class="footnote" href="#ftn.d56e656" name="d56e656">
      42
     </a>
     ]
    </sup>
   </p>
   <p>
    Väzenie sa večer zatváralo. A kým ostatným väzňom vojaci dovoľovali vychádzať von,
         duchovní to horko-ťažko dosiahli a vykúpili si mnohými prosbami, tabakom, peniazmi alebo
         inými vecami, o ktorých vedeli, že budú vojakom milé, a ktoré si na to //tajne// obstarali
         a opatrili. Preto obyčajne museli v noci (s odpustením) urobiť svoju potrebu vo väzení. A
         hoci výkaly vyhadzovali oblokom, len-len že sa vo väzení nezadusili od špiny a smradu. Áno,
         keď ich vo dne vypúšťali na takúto potrebu, boli nútení ísť spoločne a podľa príkazu
         strážcu bez akejkoľvek slušnosti vykonať potrebu a vrátiť sa. Vojak, ktorý šiel za nimi s
         vytaseným mečom, ich sprevádzal tu najohavnejšími slovami, tu urážkami, tu nemravným
         spevom.
   </p>
   <p>
    Do väzenia, kde kazatelia ležali pokope v putách, veľa ráz hodili cez oblok rakety
    <sup>
     [
     <a class="footnote" href="#ftn.d56e666" name="d56e666">
      43
     </a>
     ]
    </sup>
    so zapáleným pušným prachom, a to častejšie vo dne, no niekedy aj uprostred
         noci. Oheň zapálený vo dne väzni aspoň ľahko zahasili. Keď sa však nebezpečenstvo a pohroma
         dostavili nečakane v noci, zmocnil sa ich obrovský strach a boli by si veľmi ľahko polámali
         nohy alebo by sa boli zadusili od smradu, keby ich Boh nebol býval ochraňoval a uchovával
         svojou mimoriadnou starostlivosťou.
   </p>
   <p>
    Ak mohli vojaci ukradnúť väzňom niečo z vecí, ktoré im ostali — čiapky, peniaze, šaty,
         aj to slobodne urobili. A keď sa väzni na nich sťažovali oficierom, tí povedali: Keby im
         (uväzneným kazateľom) hoci aj hlavy odtrhli, vojaci sa pre to nesmú zbiť. Áno, za
         najlepších sa považovali a mimoriadnej priazni oficierov a jezuitov sa tešili tí vojaci, čo
         vedeli častovať úbohých väzňov najväčšími urážkami, bitkou a pohanou.
   </p>
   <p>
    Nemohli veru nijako zmariť lásku manželiek alebo priateľov, aby po dedinských
         robotníkoch nejakým spôsobom neposlali neraz aj mnohým dačo peňazí. Ale ak sa nejakí
         vojaci, ktorých väzni podplatili peniazmi, zdali mäkšími a miernejšími a tajne donášali do
         väzenia nápoj alebo poživeň, odstránili ich z varty a nahradili inými.
   </p>
   <p>
    A hoci si väzni zaobstarali hrnce a krčahy, aby si sami mohli doniesť do väzenia vodu
         cestou z roboty alebo vyjsť si po ňu so strážcom, veru ani to nebolo vždy dovolené.
         Niektorí vojaci totiž odopierali ísť s väzňami, iní ich sprevádzali veľkými kliatbami a
         zlorečeniami. A preto často trpeli smädom a nedostatkom vody.
   </p>
   <p>
    Keď chceli odbavovať modlitby so spevom — so všeobecným súhlasom najprv augsburskí
         evanjelici, potom kalvíni —, zabraňovali im v tom zmäteným krikom a zákazom v mene
         plukovníka. A hoci im aj často zabraňovali a zakazovali, robili to neústupčivo ďalej. Keď
         do modlitieb zahrnuli šťastie najmilostivejšieho vládcu, vojaci a ostatní hovorievali, že
         cisár vôbec nepotrebuje taký psí brechot.
   </p>
   <p>
    Ale ani vtedy nedovolil pôvodca dobra, Boh, aby sa potlačila jeho pravda alebo aby ich
         uväznenie neprinieslo zisk. Mnohých totiž — nielen tých, čo boli mimo väzenia — neobyčajne
         trápilo svedomie, ba aj uväznení zbehovia a zločinci, ktorých mali viesť na popravu,
         zúčastňovali sa na modlitbách kazateľov //augsburského vyznania//, utešovali sa Kristovým
         dobrodením, žiadali si útechu, poučenie a predčítavanie modlitieb od ctihodného Samuela Nikletia,
    <sup>
     [
     <a class="footnote" href="#ftn.d56e683" name="d56e683">
      44
     </a>
     ]
    </sup>
    dobre ovládajúceho nemecký jazyk. A tak návštevy jezuitov alebo celkom
         odmietali, alebo si ich vôbec nevážili. A koľkých len viedli na popravu, všetci odchádzali
         s nádejou, znamenite a bezpečne poučení vo viere. Mnohí aj z poslucháčov zvestovali svojim
         duchovným z rozličných krajov Uhorska, že vo väzení ich vyučujú i budujú cirkev i posilňujú
         poslucháčov väčšmi, ako keby doma kázali z kazateľnice.
   </p>
   <p>
    O čom som sa zmienil na začiatku, to musím tu zopakovať: že je nemožné, ak vezmeš do
         úvahy či čas, či pamäť, či láskavosť poslucháča a čitateľa, aby sa mohli zaznačiť všetky
         utrpenia len takého jedného leopoldovského väzenia. A čo treba súdiť o ostatných? Počas
         ôsmich mesiacov vymysleli každý deň niečo, aby trápili úbohých väzňov. Vyrozprávať to by si
         žiadalo veľmi dlhý čas. Len jeden mesiac — deviaty — bol miernejší. Aj pamäť napokon ľahko
         slabne. Je ako žena, čo po pôrode zabúda na bolesti. Aj láskavosť čitateľa by sa ľahko
         znevážila, lebo — ako svedčí Cicero
    <sup>
     [
     <a class="footnote" href="#ftn.d56e691" name="d56e691">
      45
     </a>
     ]
    </sup>
    — starostlivosť o cudzie veci je ťažká. Jezuita mal veru všeobecne zlú povesť
         pre podobné ukrutné kúsky. Nechýbali však ani vojaci a oficieri, hoci nemnohí, čo ich
         ľutovali, alebo ktorým sa taká veľká a dlhotrvajúca ukrutnosť ošklivila. A tí veľa
         vravievali proti jezuitovi. Jezuita však chcel okrášliť tyranstvo akousi zdanlivou
         ľudskosťou a usiloval sa dosiahnuť, aby mohol uviesť protidôkaz proti obvineniam z takej
         veľkej ukrutnosti, predneseným pred Jeho Veličenstvom alebo komorou. Preto na konci
         väznenia tam vynútil od uväznených duchovných akési doznanie, že im preukazoval láskavosť.
         A stalo sa to takto:
   </p>
   <p>
    Keď istý čas — ako som už spomenul — miernejšie zaobchádzali s väzňami a vpustili dnu
         niektorých ich priateľov, a tí doniesli dedinské šaty, poživeň a peniaze, všetko rozdeľoval
         vlastnými rukami jezuita, ktorý sa predtým dopúšťal najväčšieho tyranstva. Keď teda raz
         mali odviesť väzňov do roboty, zavolal si ich k sebe (ale prv dal vyniesť na dvor všetky
         nástroje, ktoré sa používali v robote: //množstvo fúrikov, ťažkých lopát, motýk a drúkov//)
         a žiadal doznanie najprv od kalvínov: aby dali potvrdenie a doznali podpisom, čo od neho
         prijali. Predstieral, že je to len z tých dôvodov, aby mohol spoľahlivo dokázať, že veci,
         ktoré im patria, vrátil. Ale veľmi mnohým zadržal veci až do toho času, vraviac, že im ich
         nemôže prideliť, ak nedoznajú, že ich prijali z jeho rúk.
   </p>
   <p>
    Najprv privedú kalvínov, ktorí mu dajú svedectvo s doznaním, že prijali veci. Potom
         zavolajú väzňov augsburského vyznania, ktorí sa vzpierajú a celkom odmietajú to doznanie,
         vraviac, že ak žiada svedectvo o akejsi láskavosti, ktorú tamtí priznávajú, tak mu musia
         dať i o neláskavosti, ktorej sa dopúšťal. A keďže veru i lákal i hrozil ešte horšou
         ukrutnosťou, neuvažovali, z akých dôvodov to pýta, a dali mu doslova takéto doznanie:
   </p>
   <p>
   </p>
   <p>
    <span class="emphasis">
     <em>
      Nos infra scripti fide nostra christiana sincera testamur, quod quandoque in
            captivitate nostra ex dispensatione reverendi patris domini Nicolai Kellio in summa
            necessitate accepimus vestes, quidam nostrum certos nummos et quidam etiam cibos. Cuius
            benevolentiam in aliis quoque experti propriorum nominum subscriptione recognoscimus
            contra detractores temerarios, si qui forte inventi fuerint.
     </em>
    </span>
   </p>
   <p>
    <span class="emphasis">
     <em>
      In parochia Leopold. Anno 1675. 15. febr.
     </em>
    </span>
   </p>
   <p>
    *
   </p>
   <p>
    <span class="emphasis">
     <em>
      (My, nižepodpísaní, dosvedčujeme našou úprimnou kresťanskou vierou, že sme v
            našom väzení hocikedy prijali v najväčšej núdzi na príkaz dôstojného otca, pána Mikuláša
            Kellia šaty, niektorí z nás istý peňažný obnos a niektorí aj poživeň. Jeho láskavosť,
            ktorú sme zakúsili aj v inom, doznávame podpisom vlastných mien proti nerozvážnym
            osočovateľom, ak by sa dajakí našli.
     </em>
    </span>
   </p>
   <p>
    <span class="emphasis">
     <em>
      Na fare v Leopoldove, dňa 15. februára roku 1675.)
     </em>
    </span>
   </p>
   <p>
   </p>
   <p>
    A tak presvedčení, ba väčšmi, donútení duchovní augsburského vyznania, ktorí sa dlho
         vzpierali, podpísali toto doznanie po podpísaní a doznaní kalvínov (bolo ešte obšírnejšie a
         zmätenejšie), a to z týchto dôvodov:
   </p>
   <p>
    Po prvé: Nielen medzi evanjelikmi, ale už aj medzi katolíkmi sa rozšíril všeobecný chýr
         o milostivom rozhodnutí o žiadostiach, ktoré podchvíľou podávali Jeho Veličenstvu priatelia
         a manželky, ale aj o nastávajúcom prepustení. Preto duchovní boli vo svojej evanjelickej
         prostodušnosti a úprimnosti ochotní radšej všetko odpustiť spomenutému jezuitovi a vo
         svojej šľachetnosti mlčať o ukrutnostiach, ktorých sa dopúšťal.
   </p>
   <p>
    Po druhé: Vyhrážal sa oveľa väčšou ukrutnosťou a sužovaním ako dosiaľ, ak odoprú
         doznanie. A naopak, sľuboval miernosť a svoju priazeň, a to tým väčšiu (opakujem jeho
         slová), čím priaznivejšie a krajšie doznanie dajú a zmyjú z neho poškvrnu, ktorá je
         vypálená na jeho mene nielen v Uhorsku, ale aj v Nemecku: že páchal na väzňoch ukrutnosti.
   </p>
   <p>
    Po tretie: Veci mnohých zadržal u seba a odoprel vrátiť, ak nedosvedčia podpísaním mena,
         že ich prijali z jeho rúk. Pretože potrebovali tie veci, boli nútení podpísať.
   </p>
   <p>
    Po štvrté: Domnievali sa, že neurobia nič proti svedomiu, keď priznajú, že prijali také
         veci z jeho rúk. A keď nechceli pripojiť, že aj v inom zakúsili jeho láskavosť, pripojil to
         sám a prinútil podpísať.
   </p>
   <p>
    Po piate: Nikdy netušili lesť, ktorú zamýšľal. Doznania, ktoré mu dali, uvádzal totiž
         ako protidôkaz proti všetkým obžalobám a žiadostiam, čo sa podávali o prepustenie väzňov.
   </p>
   <p>
    A napokon už hneď nasledujúcu hodinu a dni trápil väzňov väčšmi, ako by sa bolo dalo
         očakávať. Nechal zavrieť do huslí aj ženu, ktorá priniesla väzňom chlieb. Taká veru bola
         láskavosť, súcit a šľachetnosť jezuitu! Keď jednou rukou predložil chlieb, druhou veru
         palicu dvíhal a bíjal. Ver skúsenému Róbertovi!
    <sup>
     [
     <a class="footnote" href="#ftn.d56e742" name="d56e742">
      46
     </a>
     ]
    </sup>
   </p>
   <p>
    Jedným slovom: ani jeden zmysel nemohol byť čo len na chvíľku bez svojho utrpenia. Oči
         boli naplnené mrzkými, zlorečenými a božím prikázaním nedovolenými skutkami vojakov, takže
         sa často a hojnejšie zalievali slzami ako od ostatných telesných utrpení. Uši boli nútené
         počúvať neobyčajné hanobenia, ktoré bezbožne chrlili proti Bohu, proti náboženstvu, proti
         duchovnému úradu, proti každému pohybu, každému činu väznených duchovných. Nohy boli
         naplnené smradom. Chuť trýznil hlad. Hmat musel často hmatať.
   </p>
   <p>
    Zastrašovania a ľstí bolo vyše hlavy. Podchvíľou totiž chystali to i ono, aby ich
         zastrašili. Tu sa stavali šibenice na vešanie, tu sa zhotovovali lode, na ktorých by sa
         väzni ľahšie dopravili na more. Nebolo veru nijakého dňa, ktorý by bol zbavený svojho
         súženia!
   </p>
   <p>
    Usilovali sa najmä o to, aby úbohých väzňov donútili stroskotať vo viere. Preto im aj
         privádzali na oči akýchsi odpadlíkov, ktorí dostali po päťdesiat zlatých
    <sup>
     [
     <a class="footnote" href="#ftn.d56e754" name="d56e754">
      47
     </a>
     ]
    </sup>
    a viezli sa do svojich domov. Takýto príklad mal na nich zapôsobiť. Ale božia
         milosť ich na základe takého príkladu ešte väčšmi posilnila. Odpadlíci svoj čin dokonca
         preklínali a povzbudzovali väzňov k neochvejnosti, ako sa len dalo, aby to prítomní jezuiti
         nezbadali. Traja z nich aj dali leopoldovským väzňom po jednom zlatom zo zozbieraných
         peňazí.
   </p>
   <p>
   </p>
   <div class="footnotes">
    <br/>
    <hr align="left"/>
    <div class="footnote">
     <p>
      <sup>
       [
       <a class="para" href="#d56e501" name="ftn.d56e501">
        27
       </a>
       ]
      </sup>
      <span class="emphasis">
       <em>
        jezuita
       </em>
      </span>
      — leopoldovský kňaz Mikuláš Kellio
     </p>
    </div>
    <div class="footnote">
     <p>
      <sup>
       [
       <a class="para" href="#d56e511" name="ftn.d56e511">
        28
       </a>
       ]
      </sup>
      <span class="emphasis">
       <em>
        rektor pápskej školy
       </em>
      </span>
      — Valentín Kocsi
     </p>
    </div>
    <div class="footnote">
     <p>
      <sup>
       [
       <a class="para" href="#d56e519" name="ftn.d56e519">
        29
       </a>
       ]
      </sup>
      <span class="emphasis">
       <em>
        iný starec
       </em>
      </span>
      — možno Gregor Illyés (Hely), ev. farár v
               Malomsoku (Maďarsko), ktorý zomrel pri italskej Capracotte (29. 4. 1675)
     </p>
    </div>
    <div class="footnote">
     <p>
      <sup>
       [
       <a class="para" href="#d56e530" name="ftn.d56e530">
        30
       </a>
       ]
      </sup>
      <span class="emphasis">
       <em>
        parak
       </em>
      </span>
      — (z arab.) búda, barák
     </p>
    </div>
    <div class="footnote">
     <p>
      <sup>
       [
       <a class="para" href="#d56e538" name="ftn.d56e538">
        31
       </a>
       ]
      </sup>
      <span class="emphasis">
       <em>
        prešibaný správca
       </em>
      </span>
      — asi rektor leopoldovskej školy Ján
               Bene
     </p>
    </div>
    <div class="footnote">
     <p>
      <sup>
       [
       <a class="para" href="#d56e550" name="ftn.d56e550">
        32
       </a>
       ]
      </sup>
      <span class="emphasis">
       <em>
        švédsky vyslanec
       </em>
      </span>
      — Benedikt (Bengt) Oxenstierna (1623 —
               1702)
     </p>
    </div>
    <div class="footnote">
     <p>
      <sup>
       [
       <a class="para" href="#d56e566" name="ftn.d56e566">
        33
       </a>
       ]
      </sup>
      <span class="emphasis">
       <em>
        feldvébel
       </em>
      </span>
      — (z nem.) vojenská hodnosť (šikovateľ,
               rotmajster)
     </p>
    </div>
    <div class="footnote">
     <p>
      <sup>
       [
       <a class="para" href="#d56e575" name="ftn.d56e575">
        34
       </a>
       ]
      </sup>
      <span class="emphasis">
       <em>
        dráb
       </em>
      </span>
      — (z nem.) stredoveký peší vojak, vrchnostenský alebo
               obecný strážca
     </p>
    </div>
    <div class="footnote">
     <p>
      <sup>
       [
       <a class="para" href="#d56e581" name="ftn.d56e581">
        35
       </a>
       ]
      </sup>
      <span class="emphasis">
       <em>
        zavrieť do huslí
       </em>
      </span>
      — zavrieť do dreveného nástroja, ktorý sa
               podobal husliam. Mal obyčajne tri otvory. Do väčšieho zovreli previnilcovi krk, do
               menších ruky pod zápästím.
     </p>
    </div>
    <div class="footnote">
     <p>
      <sup>
       [
       <a class="para" href="#d56e595" name="ftn.d56e595">
        36
       </a>
       ]
      </sup>
      <span class="emphasis">
       <em>
        kaprál
       </em>
      </span>
      — (z fr.) desiatnik, asi Maximilián Ploss prezývaný
               Sojka
     </p>
    </div>
    <div class="footnote">
     <p>
      <sup>
       [
       <a class="para" href="#d56e603" name="ftn.d56e603">
        37
       </a>
       ]
      </sup>
      <span class="emphasis">
       <em>
        Tomáš Steller
       </em>
      </span>
      — pochádzajúci zo Slavošoviec (hodnosť magistra
               dosiahol vo Wittenbergu) ev. konrektor (Banská Bystrica 1668 — 1674) a farár (Banská
               Bystrica 1683 — 1687), ktorý bol oslobodený z galejí v Neapole 1676 a zomrel v
               Banskej Bystrici (1715)
     </p>
    </div>
    <div class="footnote">
     <p>
      <sup>
       [
       <a class="para" href="#d56e611" name="ftn.d56e611">
        38
       </a>
       ]
      </sup>
      <span class="emphasis">
       <em>
        mušketa
       </em>
      </span>
      — (z lat.) druh vojenskej pušky, ktorú nosievali
               mušketieri („predovka“ s kresacou zámkou). Pretože bola dlhá, musela sa pri streľbe
               položiť na podstavec.
     </p>
    </div>
    <div class="footnote">
     <p>
      <sup>
       [
       <a class="para" href="#d56e617" name="ftn.d56e617">
        39
       </a>
       ]
      </sup>
      <span class="emphasis">
       <em>
        druhý jezuita
       </em>
      </span>
      — asi Adam Zeuler
     </p>
    </div>
    <div class="footnote">
     <p>
      <sup>
       [
       <a class="para" href="#d56e623" name="ftn.d56e623">
        40
       </a>
       ]
      </sup>
      <span class="emphasis">
       <em>
        prior
       </em>
      </span>
      — (lat.) predstavený kláštora
     </p>
    </div>
    <div class="footnote">
     <p>
      <sup>
       [
       <a class="para" href="#d56e642" name="ftn.d56e642">
        41
       </a>
       ]
      </sup>
      <span class="emphasis">
       <em>
        sviatok Troch kráľov
       </em>
      </span>
      — 6. január
     </p>
    </div>
    <div class="footnote">
     <p>
      <sup>
       [
       <a class="para" href="#d56e656" name="ftn.d56e656">
        42
       </a>
       ]
      </sup>
      <span class="emphasis">
       <em>
        v obojku
       </em>
      </span>
      — v železnom obojku, ktorý obopínal krk
               trestanca
     </p>
    </div>
    <div class="footnote">
     <p>
      <sup>
       [
       <a class="para" href="#d56e666" name="ftn.d56e666">
        43
       </a>
       ]
      </sup>
      <span class="emphasis">
       <em>
        raketa
       </em>
      </span>
      — (z tal.) druh zápalných rakiet (prskaviek), ktoré sa
               používali vo vojsku už oddávna
     </p>
    </div>
    <div class="footnote">
     <p>
      <sup>
       [
       <a class="para" href="#d56e683" name="ftn.d56e683">
        44
       </a>
       ]
      </sup>
      <span class="emphasis">
       <em>
        Samuel Nikletius
       </em>
      </span>
      — Niklecius (Nikleci), ev. farár (Krtíš,
               Bacúrovo, 1668 — 1670, Nová Baňa, 1670 — 1674, Tomášovce, 1677, a Banská Štiavnica,
               1677?), autor niekoľkých latinských príležitostných a náboženských spisov. Bol
               vyslobodený z galejí v Neapole (1676).
     </p>
    </div>
    <div class="footnote">
     <p>
      <sup>
       [
       <a class="para" href="#d56e691" name="ftn.d56e691">
        45
       </a>
       ]
      </sup>
      <span class="emphasis">
       <em>
        ako svedčí Cicero
       </em>
      </span>
      — Marcus Tullius Cicero (106 — 43 pred n.
               l.), rímsky politik, rečník a filozof, autor početných spisov (Proti Catilinovi, O
               štáte, Tuskulské rozhovory, Laelius o priateľstve a i.). Citát „Starostlivosť o
               cudzie veci je ťažká“ (Difficilis est cura rerum alienarum) sa v zbierkach citátov
               uvádza ako anonymný.
     </p>
    </div>
    <div class="footnote">
     <p>
      <sup>
       [
       <a class="para" href="#d56e742" name="ftn.d56e742">
        46
       </a>
       ]
      </sup>
      <span class="emphasis">
       <em>
        Ver skúsenému Róbertovi
       </em>
      </span>
      — stredoveká sentencia (Experto crede
               Ruperto) z básne Antonia de Arena (1544). Vznikla rozšírením citátu Crede experto
               (Ver skúsenému — Gaius Silius Italicus: Punica VII, 395) alebo Experto credite (Verte
               skúsenému — Publius Vergílius Maro: Aeneis. XI, 283)
     </p>
    </div>
    <div class="footnote">
     <p>
      <sup>
       [
       <a class="para" href="#d56e754" name="ftn.d56e754">
        47
       </a>
       ]
      </sup>
      <span class="emphasis">
       <em>
        zlatý
       </em>
      </span>
      — zlatka (florén, gulden), ktorá mohla byť aj
               striebornou mincou (3 zlaté = 2 toliare; od druhej polovice 17. stor. 1 zlatý = 60
               grajciarov)
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e764">
       </a>
       Odvlečenie leopoldovských väzňov na galeje
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    Úbohí väzni dúfali v milostivé prepustenie, ktoré je vraj celkom blízke a isté. Všade sa
         totiž šírili zvesti — nielen u evanjelikov, ale aj u rímskych — o milostivom rozhodnutí
         Jeho Veličenstva a o prepustení. Iba jezuita (nepochybne dobre zasvätený spravodajca)
         povedal krátko predtým, ako ich odvliekli: „Počúvam,“ (tak vravel), „že sa na kacírskych
         miestach rozšírili zvesti o vašom prepustení. A vy priveľa dúfate. Ale ja sa obávam, aby
         ste sa vo svojej nádeji nesklamali. Radšej sa už raz pridajte k nášmu presvedčeniu.“ Keď 8.
         marca urobili prehliadku a pátrali po knihách, na príkaz jezuitu nás o všetky olúpili — ako
         o jedinú útechu — a zaniesli ich k nemu. Väzni sa však spoliehali na božiu všadeprítomnosť
         i vševedomosť a teraz už medzi nádejou a strachom počúvali všelijaké vyhrážky aj sľuby, či
         už že ich odvedú na galeje
    <sup>
     [
     <a class="footnote" href="#ftn.d56e773" name="d56e773">
      48
     </a>
     ]
    </sup>
    alebo prepustia. A tak im od nádeje i strachu ochabovali sily.
   </p>
   <p>
    Medzitým naverbovali a obliekali novú kompániu
    <sup>
     [
     <a class="footnote" href="#ftn.d56e781" name="d56e781">
      49
     </a>
     ]
    </sup>
    vojakov. Velil jej brat manželky leopoldovského plukovníka Ján Gemeiner,
    <sup>
     [
     <a class="footnote" href="#ftn.d56e787" name="d56e787">
      50
     </a>
     ]
    </sup>
    ktorý sa stal zo zástavníka kapitánom.
   </p>
   <p>
    Konečne 18. marca roku 1675 (bol pondelok po druhej pôstnej nedeli) pošlú ráno
         //nových// vojakov smerom na Prešporok. Nás väzňov držia v práci do večera. Vtedy sme pred
         školu zvážali piesok na veľkú kopu. Medzitým zastanú von za pevnosťou tajne pripravené
         vozy, ktoré majú odviezť úbohých kazateľov. Zošikuje sa okolo tridsať peších vojakov. Ale v
         najbližšej dedine čaká okolo päťdesiat jazdcov. A keď nadíde súmrak, odložíme svoje fúriky,
         drúky a lopaty, ktoré nesieme z roboty, a vyjdeme cez otvor v pevnosti, ktorým sa privážala
         zem na násypy. Navyše nás nepustia, aby sme si vzali z väzenia bielizeň a svoje veci, ale
         naložia nás tridsiatich šiestich väzňov na štrnásť vozov, aby nás odviezli hore — smerom na
         Nové Mesto.
    <sup>
     [
     <a class="footnote" href="#ftn.d56e795" name="d56e795">
      51
     </a>
     ]
    </sup>
   </p>
   <p>
    Hoci sa mali veľmi na pozore, aby sa o našom odvezení hneď nedozvedeli ľudia, niektorí
         sa to veru dozvedeli už vopred. Preto sa premnohí dívali zďaleka na väzňov, plačúc a
         vzdychajúc pritom.
   </p>
   <p>
    Vtedy tam stála aj manželka istého väzňa Andreja Szodóia,
    <sup>
     [
     <a class="footnote" href="#ftn.d56e805" name="d56e805">
      52
     </a>
     ]
    </sup>
    sarvianskeho duchovného helvétskeho vyznania, ktorá si tri dni nemohla vymôcť
         návštevu manžela. A keď chcela podať manželovi čosi ako posledné cestovné (o čom ona
         netušila) a pribehla k nemu, odohnal ju potupne sám kapitán, ktorý nešiel so svojou
         kompániou, ale tiahol s nami cez Moravu. A keďže sa chudera nemohla priblížiť, zďaleka
         prelievala slzy nad odchodom manžela.
   </p>
   <p>
    V tú istú noc nás odvážali po veľmi zlej ceste a za hlbokého mlčania, lebo sme nemali
         dovolené ani vzájomne si šeptať. Viedol nás Serarius, ktorý bol vtedy richtárom v Berekseku.
    <sup>
     [
     <a class="footnote" href="#ftn.d56e813" name="d56e813">
      53
     </a>
     ]
    </sup>
   </p>
   <p>
    V dedine Krakovany
    <sup>
     [
     <a class="footnote" href="#ftn.d56e821" name="d56e821">
      54
     </a>
     ]
    </sup>
    čakajú jazdci a pridajú sa k pešiakom. V noci tiahnú vedno, ale nasledujúceho
         dňa ich pridelia k jednotlivým vozom — tu po dvoch a dvoch, tam po troch. Ostatných pošlú
         do Leopoldova.
   </p>
   <p>
    Vojaci skrehnutí od zimy okrejú telesne pri ohni v Krakovanoch. Väzni nemali dovolené
         ani len na chvíľku zostúpiť. Preto aj prirodzenú potrebu vykonávali vo voze.
   </p>
   <p>
    Nasledujúceho dňa — 19. marca — sme prešli napoludnie do Piešťan. Každý dostal groš na
         potravu. Obedovali sme u nejakého šustra z Beluše. Prišiel tam farár, ale nerozprával sa s
         nami. Stál iba pod oblokom, vypytoval sa na nás vojakov a odišiel.
   </p>
   <p>
    Odvážajú nás popri Novom Meste smerom na dedinu, ktorá sa volá Moravské Lieskové, kde sú
         uhorské hranice a kde sa dá prejsť na moravské územie. Tam pri Novom Meste sme za šibenicou
         na lúke stretli //Jána Nyarmiského//, ktorý bol kedysi tretím domácim ctihodného Tobiáša
         Masníka. Pretože sa vojaci horlivo starali, aby sa nikto nepriblížil k väzňom, Masník naňho
         zavolal, že nás idú odpratať: aby oznámil priateľom, že aj jeho odvážajú s ostatnými.
   </p>
   <p>
    Keď cesta odbočovala smerom na Moravu, naskytol sa očiam prežalostný pohľad na milovanú
         otčinu, a najmä na končiny, kde kedysi bolo možné radostne žiť. Najmä ctihodný Tobiáš
         Masník sa teraz častejšie obzeral smerom na Trenčín. Oči mal zaliate slzami, lebo vedel, že
         tam vtedy bola aj sestra, aj priatelia, aj ubohá manželka, ktorá netušila, že ich
         rozlučujú. Pobrala sa chudera, aby ho navštívila vo väzení, ale priatelia ju zadržali v
         Trenčíne, aby tam očakávala jeho príchod z väzenia. Zdržiavala sa vtedy v Trenčíne,
         nevediac nič o nešťastí.
   </p>
   <p>
    S veľkým žiaľom 19. marca dali teda zbohom väznení kazatelia svojej milovanej otčine
         Uhorsku.
   </p>
   <p>
   </p>
   <div class="footnotes">
    <br/>
    <hr align="left"/>
    <div class="footnote">
     <p>
      <sup>
       [
       <a class="para" href="#d56e773" name="ftn.d56e773">
        48
       </a>
       ]
      </sup>
      <span class="emphasis">
       <em>
        galeja
       </em>
      </span>
      — galera (tal.), veslová vojnová loď, ktorá sa
               používala najmä v Stredozemnom mori. Na oboch stranách mala lavice pre veslárov
               (napr. triremes mali tri rady veslárov). Dĺžka galeje bola 35 — 60 m. Plavilo sa na
               nej okolo 400 ľudí. Veslovali trestanci, otroci alebo najatí veslári. Galejné
               otroctvo bolo veľmi ťažkým trestom. V 16. a 17. stor. sa rozšírilo najmä vo
               Francúzsku, Španielsku a Itálii. Galejníci boli pripútaní reťazami a museli veslovať
               až dvadsať hodín denne. Uhorskí galejníci sa dostali najmä na španielske galeje v
               Neapole (napr. na galeje sv. Jozefa a sv. Januária).
     </p>
    </div>
    <div class="footnote">
     <p>
      <sup>
       [
       <a class="para" href="#d56e781" name="ftn.d56e781">
        49
       </a>
       ]
      </sup>
      <span class="emphasis">
       <em>
        kompánia
       </em>
      </span>
      — (z fr.) vojenský oddiel (stotina, rota), ktorému
               velil kapitán
     </p>
    </div>
    <div class="footnote">
     <p>
      <sup>
       [
       <a class="para" href="#d56e787" name="ftn.d56e787">
        50
       </a>
       ]
      </sup>
      <span class="emphasis">
       <em>
        Ján Gemeiner
       </em>
      </span>
      — kapitán Johann von Gemeiner (Gemanner?)
     </p>
    </div>
    <div class="footnote">
     <p>
      <sup>
       [
       <a class="para" href="#d56e795" name="ftn.d56e795">
        51
       </a>
       ]
      </sup>
      <span class="emphasis">
       <em>
        Nové Mesto
       </em>
      </span>
      — Nové Mesto nad Váhom
     </p>
    </div>
    <div class="footnote">
     <p>
      <sup>
       [
       <a class="para" href="#d56e805" name="ftn.d56e805">
        52
       </a>
       ]
      </sup>
      <span class="emphasis">
       <em>
        Andrej Szodói
       </em>
      </span>
      — Szodai, kalvínsky kňaz v Sarve (Szarva, dnes
               Rohovce, obec medzi Šamorínom a Dunajskou Stredou)
     </p>
    </div>
    <div class="footnote">
     <p>
      <sup>
       [
       <a class="para" href="#d56e813" name="ftn.d56e813">
        53
       </a>
       ]
      </sup>
      <span class="emphasis">
       <em>
        Bereksek
       </em>
      </span>
      — dnes Šulekovo (obec pri Hlohovci)
     </p>
    </div>
    <div class="footnote">
     <p>
      <sup>
       [
       <a class="para" href="#d56e821" name="ftn.d56e821">
        54
       </a>
       ]
      </sup>
      <span class="emphasis">
       <em>
        Krakovany
       </em>
      </span>
      — obec pri Piešťanoch
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e840">
       </a>
       Morava
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    Noc zastihla furmanov v doline povyše Lieskového. A tak sme za hlbokej noci prišli do
         dediny Strání, kde sme strávili zvyšok noci. Za slamu, ktorú nám doniesli, každý zaplatil grajciar.
    <sup>
     [
     <a class="footnote" href="#ftn.d56e849" name="d56e849">
      55
     </a>
     ]
    </sup>
    Celú noc nás vartovali s vytaseným mečom.
   </p>
   <p>
    Dňa 20. marca nás viezli do //moravského// mestečka, ktoré sa volá Uherský Brod, pričom
         sa voči nám dopúšťali vojaci, najmä jazdci, mnohých bezočivostí. A tam v najbližšej dedine
         sme sediačky na voze dostali na obed kus chleba, ktorý nám hneď obstaral zo súcitu tamojší
         farár, pochádzajúci z Brodu. Podal nám aj syr a kanvicu piva. Prejavoval pritom sústrasť a
         pochyboval, že nás vedú na galeje. Myslel si, že nás iba vyvážajú z uhorského kráľovstva.
   </p>
   <p>
    Keď nás viezli cez túto dedinu i ostatné dediny, mestá a mestečká, ľuďom, ktorí sa
         čudovali tejto nezvyčajnej veci, vojaci vraveli, že sme Turci odsúdení na galeje; ďalší
         zase, že sme najväčší vzbúrenci proti Jeho Veličenstvu; ostatní vŕšili iné obvinenia.
   </p>
   <p>
    //„Keď sme vystupovali na vŕšok pred Ostrovom, ba aj v tejto dedine, podíde vtedy ku
         mne“ — vraví Masník — „nejaký mladý dedinčan z Piešťan a všelijako ma narádza na útek, že
         mi vraj pomôže.“ Povedal: ,Veru sa čudujem tvojej vznešenosti, že sa tak potupne dá viesť,
         hoci nemá putá. Nech sa len v noci od nich vzdiali. A ja hneď odvediem tajne svoje kone a
         budem na teba zavčasu čakať, aby som ťa dopravil na tiché miesto.‘ Odpovedal som, že to
         vôbec neurobím, aby som neuškodil svojim druhom. A tak sa napokon dedinčan nasledujúcej
         noci stratil, ja som však ostal v Ostrove.
   </p>
   <p>
    To, že som nemal putá, stalo sa takto:
   </p>
   <p>
    Po prvé: Vo väzení som sľúbil podpísať, že odídem, ale nie že sa vzdám úradu, a to s
         takou obmenou, že sa nevrátim dovtedy, kým nepríde milostivé rozhodnutie Jeho Veličenstva a
         uhorského kráľovstva. Preto mi sňali putá, ktoré som mal tri dni. Pretože však odďaľovali
         prepustenie, ba ani nenástojili na podpísaní, vrátili sme sa do väzenia. Boli sme totiž
         štyria. Ledva sme dýchali, lebo sme tú vec priaznivo nepresadili. Keďže duša oboch sa mohla
         veru zapáliť voči nám priazňou. Jezuita potom rozkázal, aby nám navliekli putá.
   </p>
   <p>
    Po druhé: Turkovi, ktorý mi navliekal putá namiesto väzenského drába, som dal na tabak a
         poprosil som ho, aby mi navliekol menšie a voľnejšie. Prikázali mu to až tri razy, ale pri
         prvých i ďalších povedal, že sú malé, lebo mi navliekal na nohu nesúce a odmietal mi ich
         navliecť — ibaže by mi zvierali a trápili nohu. Vojaci preto voči mne viedli mrzuté reči.
   </p>
   <p>
    Po tretie: Stalo sa to výnimočne. Keď mi aj už-už mali navliecť nové pripravené putá,
         ukázalo sa, že treba do nich zavrieť zločincov, ktorých práve priviedli. Preto som sa mohol
         ešte v Uhorsku zachrániť útekom, ale odmietol som z týchto dôvodov:
   </p>
   <p>
    Po prvé: Ešte prísnejšie by vartovali a dozerali na mojich spoluväzňov. Áno, keby im
         nesňali putá, pričítalo by sa to mne.
   </p>
   <p>
    Po druhé: Ešte vždy jestvovala nádej, lebo sa trúsili chýry, že nás odvedú do Prešporka
         a stadiaľ sa vrátime domov, alebo že sa o tom rozhodne vo Viedni.
   </p>
   <p>
    Po tretie: Od takých úmyslov ma odrádzalo aj to, že by som musel utajene žiť v horách a
         skrýšach. Ja som bol však už pred rokom obyvateľom hôr,
    <sup>
     [
     <a class="footnote" href="#ftn.d56e876" name="d56e876">
      56
     </a>
     ]
    </sup>
    a preto som sa — dobre vediac, čo robím — dostavil z tých skrýš do Prešporka,
         aby som potom mohol žiť na svetle.“// Toho istého dňa sme //teda// prišli do mesta Ostrov,
         ktoré je veľmi malé, ale //dobre opevnené//. Chráni ho prirodzená poloha miesta a obteká
         rieka Morava. Prišiel k nám tunajší farár, ktorý sa najprv na nás začal zlostiť, ale potom
         obmäkčený našou skromnosťou a dobre spitý prikázal odmerať nám dvadsať holieb
    <sup>
     [
     <a class="footnote" href="#ftn.d56e882" name="d56e882">
      57
     </a>
     ]
    </sup>
    piva a odišiel. Občerstvili sme sa chlebom, pivom a haringom a strávili sme tam
         noc. //Ráno sme prešli rieku Moravu. Pretože bola vtedy povodeň, vyliala sa na pol míle.
    <sup>
     [
     <a class="footnote" href="#ftn.d56e888" name="d56e888">
      58
     </a>
     ]
    </sup>
    V jej vodách mocne kričal žid, ale vojaci ho olúpili.//
   </p>
   <p>
    Dňa 21. marca sme prišli napoludnie do mesta Hodonína. Tu sme dostali po groši od
         richtára z Berekseku, ktorého na to poslali s nami, a naobedovali sme sa. Aj sem prišiel
         rozhorčený a brýzgajúci farár, ale s františkánskym mníchom, ktorý bol miernejší. Keď nám
         nabrýzgal, koľko sa mu len chcelo, odišiel. Potom nás zaviezli do Břežíc, kde sme strávili
         noc.
   </p>
   <p>
   </p>
   <div class="footnotes">
    <br/>
    <hr align="left"/>
    <div class="footnote">
     <p>
      <sup>
       [
       <a class="para" href="#d56e849" name="ftn.d56e849">
        55
       </a>
       ]
      </sup>
      <span class="emphasis">
       <em>
        grajciar
       </em>
      </span>
      — (z nem.) drobný medený peniaz
     </p>
    </div>
    <div class="footnote">
     <p>
      <sup>
       [
       <a class="para" href="#d56e876" name="ftn.d56e876">
        56
       </a>
       ]
      </sup>
      <span class="emphasis">
       <em>
        Ja som bol však už pred rokmi obyvateľom hôr
       </em>
      </span>
      — Keď 13. marca
               1673 zaujali katolíci kostol v Ilave, Masník ako ilavský diakon musel ujsť a skrývať
               sa rok po horách.
     </p>
    </div>
    <div class="footnote">
     <p>
      <sup>
       [
       <a class="para" href="#d56e882" name="ftn.d56e882">
        57
       </a>
       ]
      </sup>
      <span class="emphasis">
       <em>
        holba
       </em>
      </span>
      — (z nem.) stará dutá miera (asi 0,7 litra)
     </p>
    </div>
    <div class="footnote">
     <p>
      <sup>
       [
       <a class="para" href="#d56e888" name="ftn.d56e888">
        58
       </a>
       ]
      </sup>
      <span class="emphasis">
       <em>
        míľa
       </em>
      </span>
      — stará diaľková miera rozmanitej hodnoty (1 italská
               míľa = 1,855 km, 4 italské míle = 1 nemecká míľa = 7,420 km; podľa Simonidesa 30
               italských míľ = 7,5 nemeckých míľ)
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e898">
       </a>
       Rakúsy
      </h2>
     </div>
    </div>
    <div>
    </div>
   </div>
   <p>
   </p>
   <p>
    <sup>
     [
     <a class="footnote" href="#ftn.d56e905" name="d56e905">
      59
     </a>
     ]
    </sup>
   </p>
   <p>
   </p>
   <p>
    Dňa 22. marca sme obedovali v Rabensburgu. Stadiaľ nás nasledujúceho dňa zaviezli k
         Dunaju medzi Prešporkom a Viedňou. Boli sme od nej vzdialení dve míle a dobre sme videli
         chrám sv. Štefana.
    <sup>
     [
     <a class="footnote" href="#ftn.d56e915" name="d56e915">
      60
     </a>
     ]
    </sup>
   </p>
   <p>
    Dňa 23. marca sme sa preplavili cez Dunaj do Fischamenda.
   </p>
   <p>
    Pes, ktorého nechal u dedinčanov pri Leopoldove syn väzňa Jána Timkoviča,
    <sup>
     [
     <a class="footnote" href="#ftn.d56e925" name="d56e925">
      61
     </a>
     ]
    </sup>
    keď išiel za otcom, nielenže poznal a privítal veľkým skokom svojho väzneného
         gazdu, ako ho viedli z pevnosti, ale aj keď gazdu odvážali, verne ho nasledoval a visel na
         ňom vo dne v noci. Len čo sme nastúpili na loď, aby sme sa preplavili, pes, ktorý ostal na
         brehu Dunaja — vravím, sprevádzal odvážaných väzňov s veľkým zavýjaním a hneď sa hodil do
         Dunaja, akoby ho zachvátila besnota. Horko-ťažko ho premohol a vyplával na breh. Potom
         akoby ukazoval známky najväčšieho priateľstva a radosti a túžil nasledovať svojho pána.
         Napokon ho násilne vzali dedinčania, ktorí sa vracali od nás.
   </p>
   <p>
    Tu nám prievozníci oznámili, že pred týždňom prepravili piatich väzňov, ktorí boli
         privezení z Branča.
   </p>
   <p>
    Dňa 24. marca nás viezli po utešenej rovine. Videli sme obrysy ulíc nejakého mesta,
         ktoré boli pokryté a porastené trávou. Mesto pohltila zemská priepasť. Ženy a dievky držali
         pluhy. //Tam je taká kyprá zem, že jedna žena môže veľmi pohodlne orať s dvoma alebo s
         jedným koňom drevenou radlicou.//
   </p>
   <p>
    Toho istého dňa nás chytro vezú okolo Neustadtu
    <sup>
     [
     <a class="footnote" href="#ftn.d56e937" name="d56e937">
      62
     </a>
     ]
    </sup>
    — cez jeho predmestia. A zase sa zbiehajú akísi ľudia a zízajú, ba aj sa
         vysmievajú úbohým väzňom. Na jednej veži tamojšieho zámku sú písmená: A. E. I. O. U. Značia
         (ako sa to vysvetľuje): Austria Erit In Omne Ultimum, alebo: Austriaci Erunt Imperatores
         Orbi Universo. (Rakúsy budú až do konca, alebo: Rakúšania budú vládcami nad celým svetom.)
         Pod strechou veže kostola, ktorý vidieť zďaleka, sú zase obloky urobené do tvaru písmena A.
   </p>
   <p>
    Toho istého dňa sme prišli do Neunkirchenu, kde sme strávili noc. Tam čakala //vopred
         vyslaná// kompánia vojakov nášho kapitána.
    <sup>
     [
     <a class="footnote" href="#ftn.d56e945" name="d56e945">
      63
     </a>
     ]
    </sup>
    //„Medzi nimi boli“ — vraví Masník — „aj traja dedinskí väzni. Prvý pochádzal z
         Myjavy: Juraj Molitor, môj kmotor pri svätom krste, keď jeho sestra Anna Litvorová mala
         dieťa. Druhý bol Ján Katrec z Illavky, kedysi môj poslucháč v Ilave, ktorého som občerstvil
         Večerou Pána a prijímaním pokrmu, smrteľne raneného u felčiara v Ilave. Vďačne videl
         dobrodenie vo väzení a v odvlečení. Tretí bol z Poruby: poslucháč môjho priateľa pána Clementisa.
    <sup>
     [
     <a class="footnote" href="#ftn.d56e951" name="d56e951">
      64
     </a>
     ]
    </sup>
    Títo boli obžalovaní z nejakého požiaru, tamten z úteku z poddanských majetkov.
         Uväznili ich v Leopoldove. Napokon ich násilne odvliekli a tu v Neunkirchene zbavili pút a
         zapísali aj zverbovali medzi vojakov.“//
   </p>
   <p>
    Dňa 25. marca nás //napoludnie// priviezli do Schottwienu.
    <sup>
     [
     <a class="footnote" href="#ftn.d56e960" name="d56e960">
      65
     </a>
     ]
    </sup>
    Je to prepevné mesto, rozkladajúce sa medzi dvoma skaliskami. Na jedno nie je
         celkom nijaký prístup. Na druhom je vysoký a dosť pevný zámok. Do mesta vedie brána cez
         skalu akoby cez nejakú jaskyňu. Uprostred skaliska pod zámkom je maličký domček, ktorý má
         jednu stenu a obloky obrátené //do hĺbky smerom// k strmému skalisku. Tu bol vraj dočasne
         zavretý Nádasdy.
    <sup>
     [
     <a class="footnote" href="#ftn.d56e966" name="d56e966">
      66
     </a>
     ]
    </sup>
    //Takýchto jaskýň je v skalisku viacero. Na tej strane, čo je obrátená k
         východu slnka, sú v údoliach dosť hojné vinohrady.//
   </p>
   <p>
    Tu nám spomenutý sprievodca Serarius z Berekseku odovzdá posledný groš, lebo sa už chce
         vrátiť domov. Vraví, že nemusí ísť s nami ďalej. Kapitán pošle späť do Leopoldova vojakov,
         ktorí tvorili ochranný sprievod: jazdcov i pešiakov, ale aj sedliakov s vozmi. Zo
         schottwienskeho zámku odvedú piatich väzňov,
    <sup>
     [
     <a class="footnote" href="#ftn.d56e974" name="d56e974">
      67
     </a>
     ]
    </sup>
    ktorých tam poslali vopred z Branča a držali celý týždeň, ale dobre živili na
         príkaz terajšej panej hradu. Privedú ich medzi nás v putách, aby ich odvliekli s nami.
   </p>
   <p>
    Keď kapitán poslal späť vozy, jazdcov a pešiakov, pošle ubytovateľa
    <sup>
     [
     <a class="footnote" href="#ftn.d56e982" name="d56e982">
      68
     </a>
     ]
    </sup>
    Maximiliána Plossa, ktorého vojaci obdarili prezývkou Sojka, aby oznámil
         väzňom, že ak sa chcú viezť na voze, nech si ho najmú za svoje peniaze, lebo on veru nedá
         ani halier na poživeň alebo na povozy, ba ani to nie je jeho povinnosťou. Väzni odpovedia,
         že jeho urodzenosť vie dobre, že sú väzňami, ktorých vedú z väzenia, kde nebolo dovolené
         priniesť, ale ani mať peniaze. Niekoľko ráz ich veru pri prehliadke obrali o peniaze, a
         preto nijaké nemajú, aby si mohli najať vozy.
   </p>
   <p>
    //Potom dali znamenie na odchod. Prv než odišli vojaci so sedliakmi, prišiel ubytovateľ
         s frajtrom
    <sup>
     [
     <a class="footnote" href="#ftn.d56e990" name="d56e990">
      69
     </a>
     ]
    </sup>
    a na príkaz kapitána vzal väzňom nože. A hoci kapitán sľúbil, že ich dostanú
         naspäť, veru ich viac nedostali.// Keď teda dali popoludní znamenie na odchod (najprv však
         každému vzali nôž), išli sme stadiaľ v putách a podľa vojenskej obyčaje v šíku. Vojaci
         kráčali vpredu, išli za nami a pochodovali aj po bokoch. A tak sme sa stadiaľ poberali,
         pričom sa na nás dívalo niekoľko tisíc ľudí. //Ostatní, čo išli na vozoch, odchádzali inou
         bránou.//
   </p>
   <p>
    Oslabený a nevládny Ján Szécsei
    <sup>
     [
     <a class="footnote" href="#ftn.d56e998" name="d56e998">
      70
     </a>
     ]
    </sup>
    nevládal chodiť, preto ho viezli na voze ťahanom dvoma volmi, ale kapitán
         pritom horel hnevom. //Michal Miskolczi sa horko-ťažko dostal na voz.// Všetci ostatní —
         bez nejakého ohľadu na vek alebo na chorobu — musia ísť asi do dvanástej hodiny v noci po
         šmykľavej ceste, neschodnej pre sneh a vodu a trápia sa v putách ako dobytok. Preto mnohým
         veľmi opuchli nohy, iným sa zasa doráňali a pooškierali a od tých odrenín zoslabli a
         oťarbaveli. A keďže sa nevynaložila alebo sa nesmela vynaložiť nijaká starostlivosť na
         liečenie, stalo sa, že mnohí z nich zomreli, ako Michal Miskolczi a Ján Korodi.
    <sup>
     [
     <a class="footnote" href="#ftn.d56e1004" name="d56e1004">
      71
     </a>
     ]
    </sup>
    //Czeglédi, hoci mal veľmi poranenú nohu, predsa sa po dlhom čase uzdravil.//
   </p>
   <p>
    Toho istého dňa //25. marca// sme prišli k nejakej krčme v doline a tam sme odpočívali,
         ale väčšmi po sediačky ako po ležiačky. Všetkých štyridsaťjeden väzňov a okolo päťdesiat
         vojakov bolo totiž zavretých v jednej miestnosti.
   </p>
   <p>
    Michal Miskolczi padol na kolená a uprosil kapitána, aby sa mohol viezť na voze, lebo
         nevládal ísť pešo. Sľuboval hodvábny opasok a anglické šaty, ktoré mal. Dovolili mu to až
         do Brucku, kde sme sa dostali k rieke a po nej sme sa viezli do Grazu.
   </p>
   <p>
    Ale Szecseia, keď nevládal ísť, zbili. Vysilený klesol na zem a prosil vojakov, aby ho
         prebodli alebo preklali mečom, ale ani slzami a prosbami si nemohol vymôcť smrť. //Jednako
         ho však nútili ísť, až si aj ostatní vysilení väzni najali kone a vysadli na ne.//
   </p>
   <p>
    Czeglédi nemal topánky, a preto ako aj iní tu i tam značil a znamenal krvou zo svojich
         nôh skalnatú cestu. Keď ostatní nedokázali podľa želania vojakov a rozkazu kapitána kráčať
         veľmi chytro, lebo boli spútaní okovami, utŕžili veľa úderov a hnali ich ako dobytok,
         pričom netrpezlivý kapitán podchvíľou preklínal a pripomínal: „Nikdy viac by som už nechcel
         viesť týchto psov, čo by mi priam dávali ešte ďalších sto dukátov!
    <sup>
     [
     <a class="footnote" href="#ftn.d56e1018" name="d56e1018">
      72
     </a>
     ]
    </sup>
    “ Nepochybne ich dostal od komory.
   </p>
   <p>
    Dňa 26. marca sme v čase obeda prišli do mesta, ktoré sa volá Mürzzuschlag. Tu pri bráne
         je františkánsky kláštor a nad jeho dverami namaľovaný František
    <sup>
     [
     <a class="footnote" href="#ftn.d56e1026" name="d56e1026">
      73
     </a>
     ]
    </sup>
    s nápisom: Sub tua protectione. (Pod tvojou ochranou.)
   </p>
   <p>
    Keď kapitán videl, že nie je možné, aby väzňov viedli v putách, ba aj vojakov to veľmi
         zdržiava, a napokon rastú aj výdavky na vojakov, dovolil v krčme väzňom prosiacim so slzami
         sňať z jednej nohy puto. Pretože však potom mali spútanú reťazou nohu a ruku, uvoľnili im
         ruku a noha musela vliecť reťaze.
   </p>
   <p>
    Dňa 27. marca sme prišli napoludnie do stodoly, takmer utopení lejakom — akoby sme sa
         pohrúžili do vody. V krčme veru nechceli ľudí (okrem oficierov), ktorí boli celkom
         premočení od vody. Tu sme na obed zjedli //chlieb, syr a víno. Ešte nám vtedy ostalo trochu
         peňazí, za ktoré sme si zaobstarali poživeň. „Pán Tomáš Steller, pán Simonides, pán Paulovič
    <sup>
     [
     <a class="footnote" href="#ftn.d56e1037" name="d56e1037">
      74
     </a>
     ]
    </sup>
    a ja“ — vraví Masník — „sme sa usalašili na jednom mieste a súčasne sme aj
         spali aj jedli.“//
   </p>
   <p>
    Potom sme prišli do mesta Brucku, kde sme strávili noc.
   </p>
   <p>
    Prv než sme sem prišli, prešli sme cez mesto Lambach,
    <sup>
     [
     <a class="footnote" href="#ftn.d56e1047" name="d56e1047">
      75
     </a>
     ]
    </sup>
    v ktorom kedysi nocovalo Jeho Veličenstvo, ako je napísané na tom dome. Celkom
         blízko na vysokom vrchu je dosť veľký zámok, a ako sa zdá, pevný. V tom istom meste sú na
         veži napísané (ako aj predtým) slová:
   </p>
   <p>
    Austriaci Erunt Imperatores Orbi Universo.
   </p>
   <p>
   </p>
   <div class="footnotes">
    <br/>
    <hr align="left"/>
    <div class="footnote">
     <p>
      <sup>
       [
       <a class="para" href="#d56e905" name="ftn.d56e905">
        59
       </a>
       ]
      </sup>
      <span class="emphasis">
       <em>
        Rakúsy
       </em>
      </span>
      — starý názov Rakúska
     </p>
    </div>
    <div class="footnote">
     <p>
      <sup>
       [
       <a class="para" href="#d56e915" name="ftn.d56e915">
        60
       </a>
       ]
      </sup>
      <span class="emphasis">
       <em>
        chrám sv. Štefana
       </em>
      </span>
      — gotický dóm vo Viedni (13. — 16. stor.) s
               vysokou vežou (136 m) a s bohatou plastickou výzdobou (Puchsbaum, A. Pilgram, Jan z
               Prachatic a i.)
     </p>
    </div>
    <div class="footnote">
     <p>
      <sup>
       [
       <a class="para" href="#d56e925" name="ftn.d56e925">
        61
       </a>
       ]
      </sup>
      <span class="emphasis">
       <em>
        Ján Timkovič
       </em>
      </span>
      — ev. farár (Tomášovce, 1652 — 1655, a Lešť,
               1655 — 1674), ktorý zomrel na galejach v Neapole (6. 2. 1676)
     </p>
    </div>
    <div class="footnote">
     <p>
      <sup>
       [
       <a class="para" href="#d56e937" name="ftn.d56e937">
        62
       </a>
       ]
      </sup>
      <span class="emphasis">
       <em>
        Neustadt
       </em>
      </span>
      — Wiener Neustadt, v ktorom je hrad Babenbergovcov
               (1457 — 1475), gotický farský kostol (13. stor.) a i.
     </p>
    </div>
    <div class="footnote">
     <p>
      <sup>
       [
       <a class="para" href="#d56e945" name="ftn.d56e945">
        63
       </a>
       ]
      </sup>
      <span class="emphasis">
       <em>
        nášho kapitána
       </em>
      </span>
      — Jána Gemeinera (Gemannera?)
     </p>
    </div>
    <div class="footnote">
     <p>
      <sup>
       [
       <a class="para" href="#d56e951" name="ftn.d56e951">
        64
       </a>
       ]
      </sup>
      <span class="emphasis">
       <em>
        Clementis
       </em>
      </span>
      — Baltazár Clementis, pochádzajúci z Liptovského
               Mikuláša, ev. rektor (Okoličné) a farár (Beňadiková, 1669 — 1674, Svätý Ján, 1683 —
               1686, a Sabinov, 1687 — 1702), ktorý podpísal reverz
     </p>
    </div>
    <div class="footnote">
     <p>
      <sup>
       [
       <a class="para" href="#d56e960" name="ftn.d56e960">
        65
       </a>
       ]
      </sup>
      <span class="emphasis">
       <em>
        Schottwien
       </em>
      </span>
      — mesto so zvyškami opevnenia a s gotickým farským
               kostolom (16. stor.)
     </p>
    </div>
    <div class="footnote">
     <p>
      <sup>
       [
       <a class="para" href="#d56e966" name="ftn.d56e966">
        66
       </a>
       ]
      </sup>
      <span class="emphasis">
       <em>
        Nádasdy
       </em>
      </span>
      — František Nádasdy (1625 — 1671), obvinený z účasti
               na Wesselényiho sprisahaní a popravený vo Viedni.
     </p>
    </div>
    <div class="footnote">
     <p>
      <sup>
       [
       <a class="para" href="#d56e974" name="ftn.d56e974">
        67
       </a>
       ]
      </sup>
      <span class="emphasis">
       <em>
        päť väzňov
       </em>
      </span>
      — kalvínski kňazi Štefan Séllyei z Pápy, Michal
               Miskolczi z Fiľakova, Štefan Bátorkeszi z Veszprému a Peter Czeglédi z Levíc a ev.
               rektor Juraj Láni z Krupiny
     </p>
    </div>
    <div class="footnote">
     <p>
      <sup>
       [
       <a class="para" href="#d56e982" name="ftn.d56e982">
        68
       </a>
       ]
      </sup>
      <span class="emphasis">
       <em>
        ubytovateľ
       </em>
      </span>
      — poddôstojník, ktorý mal na starosti ubytovanie
               vojakov (furer, kvartírmajster)
     </p>
    </div>
    <div class="footnote">
     <p>
      <sup>
       [
       <a class="para" href="#d56e990" name="ftn.d56e990">
        69
       </a>
       ]
      </sup>
      <span class="emphasis">
       <em>
        frajter
       </em>
      </span>
      — (z nem.) nižšia dôstojnícka hodnosť
               (slobodník)
     </p>
    </div>
    <div class="footnote">
     <p>
      <sup>
       [
       <a class="para" href="#d56e998" name="ftn.d56e998">
        70
       </a>
       ]
      </sup>
      <span class="emphasis">
       <em>
        Ján Szécsei
       </em>
      </span>
      — kalvínsky kňaz v Šahách, ktorý zomrel v
               italskom Chieti
     </p>
    </div>
    <div class="footnote">
     <p>
      <sup>
       [
       <a class="para" href="#d56e1004" name="ftn.d56e1004">
        71
       </a>
       ]
      </sup>
      <span class="emphasis">
       <em>
        Ján Korodi
       </em>
      </span>
      — kalvínsky kňaz v Cséglye, ktorý zomrel v
               italskom Chieti
     </p>
    </div>
    <div class="footnote">
     <p>
      <sup>
       [
       <a class="para" href="#d56e1018" name="ftn.d56e1018">
        72
       </a>
       ]
      </sup>
      <span class="emphasis">
       <em>
        dukát
       </em>
      </span>
      — zlatá minca, ktorá sa delila na groše s kolísajúcim
               počtom. V Itálii bola do r. 1861 striebornou mincou (1 dukát = 10 karlínov = 100
               granov).
     </p>
    </div>
    <div class="footnote">
     <p>
      <sup>
       [
       <a class="para" href="#d56e1026" name="ftn.d56e1026">
        73
       </a>
       ]
      </sup>
      <span class="emphasis">
       <em>
        František
       </em>
      </span>
      — sv. František z Assisi (Giovanni Bernardone, 1182
               — 1226), zakladateľ františkánskeho rádu
     </p>
    </div>
    <div class="footnote">
     <p>
      <sup>
       [
       <a class="para" href="#d56e1037" name="ftn.d56e1037">
        74
       </a>
       ]
      </sup>
      <span class="emphasis">
       <em>
        Paulovič
       </em>
      </span>
      — Michal Paulovič, pochádzajúci z Veľkého Jaseňa
               (1647), ev. rektor (Turčiansky Svätý Martin, 1672 — 1674), ktorý zomrel na galejach v
               Neapole (4. 10. 1675). Napísal niekoľko teologických dišpút.
     </p>
    </div>
    <div class="footnote">
     <p>
      <sup>
       [
       <a class="para" href="#d56e1047" name="ftn.d56e1047">
        75
       </a>
       ]
      </sup>
      <span class="emphasis">
       <em>
        Lambach
       </em>
      </span>
      — mestečko so zámkom a s benediktínskym kláštorom i
               kostolom (1656)
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e1057">
       </a>
       Štajersko
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    Keď sme dňa 28. marca boli v Brucku, kapitán prikázal, aby nám oznámili, že sa musíme
         plaviť po rieke, aby sme mohli chytrejšie i ľahšie pokračovať. A preto treba, aby sme
         zložili a zozbierali peniaze — desať toliarov
    <sup>
     [
     <a class="footnote" href="#ftn.d56e1066" name="d56e1066">
      76
     </a>
     ]
    </sup>
    a on je ochotný doplatiť //majiteľovi lode// ostatok. Pretože niektorých
         olúpili o peniaze, ťažko sme dali dovedna desať nemeckých zlatých. Najali teda loď, na
         ktorej sme z Brucku po rieke Mura doplávali za tmy do Grazu. Keď sme však nastupovali na
         loď, ubytovateľ Sojka zbil mnohých až do krvi, najmä Otrokócziho.
    <sup>
     [
     <a class="footnote" href="#ftn.d56e1072" name="d56e1072">
      77
     </a>
     ]
    </sup>
   </p>
   <p>
    //Keď sme vystúpili na prvú rovinu nad mestom, uvideli sme lastovičky.// Tu nás
         zošikovali do gliedy
    <sup>
     [
     <a class="footnote" href="#ftn.d56e1080" name="d56e1080">
      78
     </a>
     ]
    </sup>
    ako vojakov a viedli //cez mesto// do hostinca. Ľudia sa tomu všade čudovali.
   </p>
   <p>
    //Na celej ceste sme sa neobčerstvili jedlom tak ako v Grazi.// V hostinci kapitán
         dovolil, aby sme si zadovážili všetko: kyslú kapustu, pečenú teľacinu i hovädzinu, //a to
         za neveľkú cenu//. Ale táto hostina bola predzvesťou budúceho hladovania.
   </p>
   <p>
    Keď sme večer jedli, pristúpil k nám kapitán, veľa rozprával a povedal: „Hľa, kam ste sa
         dostali a kam sa ešte dostanete pre svoju zatvrdilosť a zanovitosť!“ Samuel Nikletius
         povedal: „Urodzený pane, trpíme nevinne. Boh vie najlepšie, že sme nikdy neboli
         vzbúrencami, ani sme sa nestali nevernými Jeho Veličenstvu.“ Na to povedal kapitán:
         „Netrpíte pre vzburu, ale pre zaťatosť, lebo nechcete podpísať ani na také veľké
         naliehanie!“
   </p>
   <p>
    //Tu najali aj druhú loď, aby sa vmestili aj ostatní vojaci.//
   </p>
   <p>
    Keď nás viedli ráno na loď, akísi kupci mlčky vtisli do ruky niektorého väzňa — jeden
         zlatku, druhý mešec s desiatimi toliarmi, aby to nevideli vojaci. Rozprával nám o tom aj
         dobrodinec Juraj Hagen v Norimbergu. Ale väzeň sa o prijaté peniaze nerozdelil s nikým
         alebo iba s nemnohými. Nepochybne o ne prišiel pri prísnej prehliadke v Terste.
   </p>
   <p>
    Mesto Graz
    <sup>
     [
     <a class="footnote" href="#ftn.d56e1096" name="d56e1096">
      79
     </a>
     ]
    </sup>
    však nemá len utešený vzhľad, ale je aj dobre opevnené a hmýri sa ľuďmi
         rozličných národov. Dolinu ohraničujú strmé skaliská, ale smerom k mestu sa tiahne utešená
         rovina, cez ktorú sa pomaly plazí rieka Mura. Nad mestom je ihlancovitá skala, ktorá
         umelecky a majstrovsky predstavuje Kristovo umučenie. Z oboch strán možno na ňu vystúpiť po
         schodoch. Má malinké, ale veľmi pekné kaplnky. Uprostred sa vypína zámok. Okolo vrchu leží
         veľkolepé mesto s prepychovými budovami. Vrch tu i tam zavlažujú vody.
   </p>
   <p>
    Z //Grazu// sme plávali 28. marca šesť míľ po rieke Mure až do Ehrenhausenu. //Keď sme
         sa plavili, videli sme okolo rieky, najmä pri Grazi, čriedy danielov a jeleňov.// V
         Ehrenhausene sme strávili noc. Tu sa nám stratili dvaja vojaci, ktorí odišli tajne v noci.
         Jeden bol z vatry. Ehrenhausen leží z tamtej strany Mury, — celkom na brehu, kým z tejto
         strany smerom na východ leží Chorvátsko. Je tam málo domov, ale zato na vrchu, ktorý sa
         vypína nad mestom, čnie zámok.
   </p>
   <p>
   </p>
   <div class="footnotes">
    <br/>
    <hr align="left"/>
    <div class="footnote">
     <p>
      <sup>
       [
       <a class="para" href="#d56e1066" name="ftn.d56e1066">
        76
       </a>
       ]
      </sup>
      <span class="emphasis">
       <em>
        toliar
       </em>
      </span>
      — strieborná alebo zlatá minca rozličnej hodnoty (30
               grošov alebo 70 grajciarov)
     </p>
    </div>
    <div class="footnote">
     <p>
      <sup>
       [
       <a class="para" href="#d56e1072" name="ftn.d56e1072">
        77
       </a>
       ]
      </sup>
      <span class="emphasis">
       <em>
        Otrokóczi
       </em>
      </span>
      — František Otrokóczi (Otrokócsi), kalvínsky kňaz z
               Rimavskej Seče
     </p>
    </div>
    <div class="footnote">
     <p>
      <sup>
       [
       <a class="para" href="#d56e1080" name="ftn.d56e1080">
        78
       </a>
       ]
      </sup>
      <span class="emphasis">
       <em>
        glieda
       </em>
      </span>
      — (z nem.) šík
     </p>
    </div>
    <div class="footnote">
     <p>
      <sup>
       [
       <a class="para" href="#d56e1096" name="ftn.d56e1096">
        79
       </a>
       ]
      </sup>
      <span class="emphasis">
       <em>
        Graz
       </em>
      </span>
      — mesto nad riekou Murou s opevnením, ktoré Francúzi
               zrúcali r. 1809. Ostali len dve veže, bašta a studňa.
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e1107">
       </a>
       Slovinsko
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    Dňa 29. marca sme šli stadiaľto — totiž z Ehrenhausenu — po ťažkej ceste. //Ustavične
         sme museli kráčať v gliede ako vojaci po hornatej ceste od Neustadtu a grazskými
         dolinami.// Tá krajina je veru plná vrchov, ktoré sa nevypínajú do veľkej výšky, ale
         zaviňujú, že cesta je pre pocestných namáhavá. //Sú však súce na pestovanie viniča.//
         Nevidieť tu nijaké mestá alebo dediny, ale tu i tam domy roztrúsené po vrchoch, lebo každý
         obyvateľ zaujíma, obrába a obýva svoj vrch. Kostoly stoja len na vrchoch. Je tu hojnosť
         vína, stromov, ovocia. Ľudia sú drsní.
   </p>
   <p>
    Keď sme toho istého dňa prechádzali cez akýsi les, v neprítomnosti kapitána povstala
         medzi vojakmi šarvátka. Predošlého dňa totiž jeden z vojakov — Ján Modráni — prišiel o
         //ľavú// ruku, keď mu vybuchla puška, ktorá bola priveľmi naládovaná. Preto bol vydaný
         prísny zákaz, aby odteraz nikto z vojakov nestrieľal, keď to nie je nevyhnutné. Ale ktorýsi
         //radový vojak// o to vôbec nedbal a vystrelil. Kaprál ho za to dobre vyobšíval. Keď ho
         druhí bránili, ostatní oficieri bili aj ich. Tí vytasili meče a začali zúrivo dorážať na
         kaprálov. Keď sa šarvátka upokojila, rozzúrení vojaci si utíšili hnev na nevinných väzňoch.
         Znova ich totiž bili, trápili, zasypávali rozličnými nadávkami a medziiným na nich
         pokrikovali ako na dobytok: „Ča, brna, súka!
    <sup>
     [
     <a class="footnote" href="#ftn.d56e1118" name="d56e1118">
      80
     </a>
     ]
    </sup>
    “ a inak.
   </p>
   <p>
    //Blízko Mariboru
    <sup>
     [
     <a class="footnote" href="#ftn.d56e1126" name="d56e1126">
      81
     </a>
     ]
    </sup>
    sme vystúpili na vrch, na ktorom bol dosť veľký a pekný zámok, ale opustený. V
         tejto krajine sme veru nevideli nijaké pevnosti.//
   </p>
   <p>
    Dňa 30. marca sme prišli do Mariboru a tam sme obedovali. Je to mesto prostredne
         zaľudnené. Veľmi pôvabným ho robia priekopy a jezuistské kolégium
    <sup>
     [
     <a class="footnote" href="#ftn.d56e1134" name="d56e1134">
      82
     </a>
     ]
    </sup>
    pri bráne. V mestskom múre sú prekrásne upravené miesta na prechádzku. Z druhej
         strany obmýva mesto rieka Dráva, ktorá je takmer taká veľká ako Mura. //Ani jedna z nich sa
         nevyrovná Váhu.// Rozprávajú tu po slovinsky, ale my im ťažko môžeme rozumieť. Niektorí
         rozprávajú po nemecky, iní zase po dalmatínsky.
   </p>
   <p>
    Keď sme stadiaľ odišli, prišli sme napokon do dediny, ktorá sa volá Svätý Duch.
         Rozdelili nás v nej do dvoch hostincov, lebo je tam nesmierna núdza o domy.
   </p>
   <p>
    Na myseľ nám prišlo tu kruté zaobchádzanie, ktoré už tak dlho trvalo, tu zasa nešťastné
         odvlečenie, tu napokon dlhotrvajúce väzenie, a preto sme sa so ctihodným Masníkom rozhodli,
         že sa zachránime, ak sa to bude páčiť Bohu a ak si to bude vyžadovať prospech //božej//
         cirkvi a naši najbližší, //a vrátime sa ako svedkovia alebo zomrieme. Právom sme
         pochybovali, že sa budeme môcť vrátiť najmä v uhorských šatách. Ale boli sme už na všetko
         pripravení a už sme sa vôbec nebáli.// Preto sme sa dohodli, že ujdeme vojakom. Tu však
         chýbala väčšmi odvaha ako príležitosť. Keď totiž ostatní spali a strážcovia popíjali v
         predsieni, ja som už položil na oblok vrchné šaty, aby som si ich mohol vziať, až budem
         cezeň preliezať, ale ctihodný Tobiáš Masník ma zadržal, a tak som zmenil svoj úmysel.
         Rovnako skončil aj ctihodný Tobiáš Masník. Keď ráno vyšiel s vojakom do maštale a vojak
         nedával pozor, chytro sa vyštveral na pôjd, kde našiel dosť súci a od zeme nevysoko
         položený oblok, pred ktorým sa rozprestieral les a vyzýval úbohého väzňa na útek, ale
         svedomie ho odvrátilo od tohto úmyslu, aby totiž nepovstala zámienka ešte väčšmi trestať
         väzňov, alebo aby nedal podnet na to, žeby im nesňali putá, ktoré dosiaľ nosili na jednej
         nohe. //„Ráno by som veru ani nebol mohol“ — vraví Masník — „ujsť bez svojho druha, lebo
         ostatní boli už takmer prichystaní na odchod. Aj keby som sa bol skryl v hostinci, s takým
         žičlivým šťastím som nerátal, že budem môcť zvyčajným spôsobom vyjsť z domu.“//
   </p>
   <p>
    Dňa 31. marca (bola piata pôstna nedeľa) sme prišli napoludnie do Bistrice //v
         Slovinsku//.
   </p>
   <p>
    Keď sme obedovali, prišiel k nám akýsi urodzený Chorvát. Spýtal sa, prečo nás vedú preč.
         A keď sme mu povedali príčinu, sľuboval nám, že v Itálii nás čaká ešte väčšie utrpenie, //a
         odišiel//. Chcel odo mňa kúpiť vrchné anglické šaty podšité kožušinou. Pretože ponúkal iba
         tri zlaté, vliekol som ich na sebe až do Vranska a tam som ich bol prinútený predať kňazovi
         s ešte väčšou stratou — za cisársky zlatý. //Aj tu rozprávajú po slovinsky, ale s nami sa
         mohli ťažko zhovárať, lebo používali len niektoré naše slová, mnohé nemecké, niektoré
         dalmatínske. Poprednejší mešťania rozprávajú aj po nemecky.//
   </p>
   <p>
   </p>
   <div class="footnotes">
    <br/>
    <hr align="left"/>
    <div class="footnote">
     <p>
      <sup>
       [
       <a class="para" href="#d56e1118" name="ftn.d56e1118">
        80
       </a>
       ]
      </sup>
      <span class="emphasis">
       <em>
        ča, brna, súka
       </em>
      </span>
      — volanie na dobytok: hot, tmavohnedá krava,
               sivý vôl (v texte: sauka, t. j. souka, súka?)
     </p>
    </div>
    <div class="footnote">
     <p>
      <sup>
       [
       <a class="para" href="#d56e1126" name="ftn.d56e1126">
        81
       </a>
       ]
      </sup>
      <span class="emphasis">
       <em>
        Maribor
       </em>
      </span>
      — mesto s ranogotickým zámkom (1288 — 1493)
     </p>
    </div>
    <div class="footnote">
     <p>
      <sup>
       [
       <a class="para" href="#d56e1134" name="ftn.d56e1134">
        82
       </a>
       ]
      </sup>
      <span class="emphasis">
       <em>
        kolégium
       </em>
      </span>
      — (z lat.) vyššia škola, ústav
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e1151">
       </a>
       Kraňsko
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    Toho istého dňa sme z Bistrice prišli do akejsi maličkej dediny, kde sme sa mohli v noci
         veľmi ľahko vytratiť. Zaujali sme totiž lôžko pod oblokom, ktorý bol len ľahko privretý,
         ale vojaci to nezbadali. Vždy sa však našli príčiny, ktoré nás odvrátili od úmyslu a
         odďaľovali ho. Tak to hádam chcel Boh.
   </p>
   <p>
    Dňa 1. apríla sme prišli napoludnie do Celja.
    <sup>
     [
     <a class="footnote" href="#ftn.d56e1162" name="d56e1162">
      83
     </a>
     ]
    </sup>
    Mesto vyniká zámkom a rovnako aj nejakým kolégiom
    <sup>
     [
     <a class="footnote" href="#ftn.d56e1168" name="d56e1168">
      84
     </a>
     ]
    </sup>
    na druhej strane vrchu. Obmýva ho rieka Savinja. Tu čakalo niekoľko kompánií z regimentu
    <sup>
     [
     <a class="footnote" href="#ftn.d56e1174" name="d56e1174">
      85
     </a>
     ]
    </sup>
    , ku ktorému patrila aj naša //kompánia//. Stadiaľ sme prišli za tmy do
         najbližšej dediny. A tam povstali medzi niektorými väzňami škriepky.
   </p>
   <p>
    Dňa 2. apríla nás veľmi durili, ba mnohých tĺkli a bili, až sme padali na zem. Kapitán
         to nielenže prikazoval, ale aj sám bakuľou bil a popchýnal koňa. Bolo to veru tak, ako sa
         ženie bitkou dobytok, keď sa zjaví a dobiedza nepriateľ.
   </p>
   <p>
    Obedovali sme vo Vransku, kde som predal šaty. Keď sme išli stadiaľ, museli sme znášať
         ešte väčšie utrpenie. A ako sme sa v noci usilovali dostať sa do cieľa — do nejakej krčmy
         //v doline// a kapitán sa zo správy dozvedel, že iní vojaci v nej zaujali miesto, //a je to
         aj ďaleko//, v hlbokej noci nás prinútil vrátiť sa znova asi štvrť míle alebo viac cez
         dolinu. Tam tmavá noc opäť ponúkala vhodnú príležitosť, aby sme sa odlúčili, ale naopak
         zvíťazila rozvaha. //Ďalej nás ľudia len horko-ťažko vpustili dnu. Boli takmer ako bez
         duše, lebo tam práve mali rodičku, ktorá veľmi bedákala.//
   </p>
   <p>
    Toho istého dňa sa kapitán priateľskejšie zhováral so Samuelom Nikletiom a prezradil,
         aké pohromy budú nasledovať v Terste. Medziiným povedal: „Tam šaty, brady, vlasy a ostatné
         vezme diabol!“ Boh uchovaj!
   </p>
   <p>
    Dňa 3. apríla sme prišli k rieke Sáva, ktorá je menšia ako Dráva a Mura //a od mesta Ľubľany
    <sup>
     [
     <a class="footnote" href="#ftn.d56e1188" name="d56e1188">
      86
     </a>
     ]
    </sup>
    i od rieky takého istého mena je vzdialená štvrť míle//. A stadiaľto okolo
         tretej sme sa napokon dostali do Ľubľany. Je to utešené mesto, //lebo ho zo všetkých strán
         obklopuje rovina// a má úrodné polia. Zámok je na skalnatom, ale stromami vysadenom vŕšku,
         najmä z tej strany, kde sa vypína nad mestom. //Niektorí ľudia tu preukazovali žičlivosť
         opovrhovaným väzňom.// Tečie tam rieka, no akoby stála. Je splavná a veľmi súca potešiť
         človeka. Možno tam vidieť veľké množstvo kotiev a iného lodného náčinia. Mesto má mramorovú
         bránu, ale takú má aj oproti ležiaci kláštorný kostol, akoby bol jeho sokom. Oplývajú tam
         //výborným// vínom a chlebom.
   </p>
   <p>
    Zaviedli nás na predmestie a nechali stáť na ulici, aby nás všetci vysmievali a
         hanobili. Štyria vojaci s vytasenými mečmi bránili ľuďom, aby k nám nemohli pristúpiť.
   </p>
   <p>
    Za súmraku nás naložia na loď, aby nás odviezli s vojakmi proti prúdu. Medzitým prídu
         dvaja jezuiti a s hrmotom, krikom a nadávkami udrú na //úbohých// väzňov. Podľa zásluhy im
         však neodpovedali na také počínanie. Preto //takmer// škrípuc zubami a strašne sa
         vyhrážajúc odchádzajú, kým my sa plavíme preč.
   </p>
   <p>
    Na skvele vystrojenú loď ozdobenú pozlátenou orlicou
    <sup>
     [
     <a class="footnote" href="#ftn.d56e1201" name="d56e1201">
      87
     </a>
     ]
    </sup>
    vystúpil medzitým podplukovník Ján Ferdinand,
    <sup>
     [
     <a class="footnote" href="#ftn.d56e1207" name="d56e1207">
      88
     </a>
     ]
    </sup>
    gróf z Ringsmaulu, ktorý neskôr zomrel v Capue. Na jeho počesť trúbili trubači.
         Keď šiel popri nás, zakričal po nemecky: „Das sind die halsstarrige Schelmen, welche besser
         wäre es, wenn man hätte lang schon aufgehenckt!“ („To sú tí tvrdohlaví ničomníci! Bolo by
         lepšie, keby ich už boli dávno obesili!“) Keď sa osviežil na rieke, vrátil sa do mesta. Nás
         však //štyria veslári// celú noc viezli štyri míle až do Vrhniky.
   </p>
   <p>
    Dňa 4. apríla ráno sme sa najedli hore na poschodí. Keď sme sa z neho už-už chystali
         odísť, bez akejkoľvek príčiny spadol zo steny obraz Krista a rozbil sa. //„Hľa,“ — povedal
         pán Masník — „Kristus chce ísť s nami!“//
   </p>
   <p>
    Stadiaľto vedie cesta pokrytá asi šesť míľ kameňmi. Tento kraj je totiž //celý// až k
         Terstu veľmi skalnatý a neúrodný, a tak sa oprávnene treba čudovať, z čoho tí bedári žijú.
   </p>
   <p>
    Prešli sme vrch, kde sme jedli sneh. Pil ho aj jeden ubytovateľ. Tu sňali putá Jánovi
         Korodimu aj z druhej nohy. Potom sme prišli k rieke Planica, nad ktorou sa klenie dlhý most
         z kamenných kvádrov. Stadiaľ sme došli okolo tretej hodiny popoludní do akejsi dediny,
         ktorá sa volá Plana. //Vojaci sa v nej naobedovali.//
   </p>
   <p>
    //„Našiel som“ — vraví Masník — „mešec s peniazmi, ktorý patril nejakému vojakovi, ale
         som ho odovzdal. Noc sme strávili v akejsi dedine, ktorá sa volá Podpeč. Sojka v nej bránil
         kapitána a poranil dedinčanov, ale aj kapitán bol poranený. Našiel som cisársky peniaz v
         hodnote deviatich grošov, ale vrátil som ho. Patril pánu Baltazárovi Nikletiovi.
    <sup>
     [
     <a class="footnote" href="#ftn.d56e1221" name="d56e1221">
      89
     </a>
     ]
    </sup>
    Mňa peniaze už celkom opustili.“//
   </p>
   <p>
    Tu nám ukazovali vojenské šaty, ktoré niesli osly. Strašili nás nimi, že sa musíme dať
         naverbovať a slúžiť ako vojaci.
   </p>
   <p>
    Dňa 5. apríla sme prišli po skalnatej a veľmi planej i vyprahnutej ceste do Nevljice. Je
         to mesto so starobylými budovami, ktoré sú zväčša rozborené a spustošené. Má len málo
         obyvateľov. Vypína sa nad ním zámok, ale aj ten je opustený, nepochybne pre nedostatok
         polí, záhrad a lúk, lebo na mnoho míľ nevidieť nič okrem kameňov.
   </p>
   <p>
    Noc sme strávili v dedine, ktorá bola najbližšie k tomuto mestu. Tu k nám pristúpil
         feldvébel a prezradil nám úmysel kapitána, že chce urobiť prehliadku. Dal nám takú radu, že
         ak azda niekto ešte niečo má a chce si to zachrániť, aby mu to dal. Sľuboval na svoju česť,
         že po vykonanej prehliadke to zase vráti.
   </p>
   <p>
   </p>
   <div class="footnotes">
    <br/>
    <hr align="left"/>
    <div class="footnote">
     <p>
      <sup>
       [
       <a class="para" href="#d56e1162" name="ftn.d56e1162">
        83
       </a>
       ]
      </sup>
      <span class="emphasis">
       <em>
        Celje
       </em>
      </span>
      — mestečko so zrúcaninami hradu
     </p>
    </div>
    <div class="footnote">
     <p>
      <sup>
       [
       <a class="para" href="#d56e1168" name="ftn.d56e1168">
        84
       </a>
       ]
      </sup>
      <span class="emphasis">
       <em>
        kolégium
       </em>
      </span>
      — (z lat.)vyššia škola, ústav
     </p>
    </div>
    <div class="footnote">
     <p>
      <sup>
       [
       <a class="para" href="#d56e1174" name="ftn.d56e1174">
        85
       </a>
       ]
      </sup>
      <span class="emphasis">
       <em>
        regiment
       </em>
      </span>
      — (z lat.)pluk vojska, ktorý sa skladal z kompánií a
               velil mu generál
     </p>
    </div>
    <div class="footnote">
     <p>
      <sup>
       [
       <a class="para" href="#d56e1188" name="ftn.d56e1188">
        86
       </a>
       ]
      </sup>
      <span class="emphasis">
       <em>
        Ľubľana
       </em>
      </span>
      — mesto so zámkom (1416 — 1520), s kostolom sv.
               Františka (16.stor., maľby od Langusa) a i.
     </p>
    </div>
    <div class="footnote">
     <p>
      <sup>
       [
       <a class="para" href="#d56e1201" name="ftn.d56e1201">
        87
       </a>
       ]
      </sup>
      <span class="emphasis">
       <em>
        pozlátená orlica
       </em>
      </span>
      — rakúsky znak
     </p>
    </div>
    <div class="footnote">
     <p>
      <sup>
       [
       <a class="para" href="#d56e1207" name="ftn.d56e1207">
        88
       </a>
       ]
      </sup>
      <span class="emphasis">
       <em>
        podplukovník Ján Ferdinand
       </em>
      </span>
      — gróf z Ringsmaulu
     </p>
    </div>
    <div class="footnote">
     <p>
      <sup>
       [
       <a class="para" href="#d56e1221" name="ftn.d56e1221">
        89
       </a>
       ]
      </sup>
      <span class="emphasis">
       <em>
        Baltazár Nikletius
       </em>
      </span>
      — Niklecius (Nikléci), pochádzajúci zo
               Slovenskej Ľupče (1636), ev. farár (Dolná Strehová, 1665 — 1674, 1679 — 1684, a
               Banská Bystrica, 1685 — 1704), ktorý bol vyslobodený z galejí v Neapole (1676) a
               zomrel v Banskej Bystrici (1704).
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e1235">
       </a>
       Terst
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    Dňa 6. apríla sme obedovali v //dedine// Divača. //Na celej ceste sme trpeli nedostatkom
         vody. „Tu mi dal“ — vraví Masník — „zo súcitu groš Ján Katrec z Ilavky, kedysi môj
         poslucháč, ktorého naverbovali za vojaka ako väzňa.“//
   </p>
   <p>
    Keď sme stadiaľ odišli ešte toho istého dňa (bola sobota pred Kvetnou nedeľou),
    <sup>
     [
     <a class="footnote" href="#ftn.d56e1246" name="d56e1246">
      90
     </a>
     ]
    </sup>
    prišli sme okolo druhej hodiny popoludní do Terstu.
    <sup>
     [
     <a class="footnote" href="#ftn.d56e1252" name="d56e1252">
      91
     </a>
     ]
    </sup>
    Je to chýrne prímorské mesto, starobylé a opevnené. Leží pri Adriatickom mori.
         Vzniklo vraj zároveň s Rímom. //Nad ním sa vypína dobre opevnený zámok. Obyvatelia
         rozprávajú italskou rečou.//
   </p>
   <p>
    Keď vojaci uvideli z vŕšku mesto, vítali ho s veľkým krikom a haravarou. Nebolo to ani
         tak z radosti, že ho vidia, ako skôr zo strachu, lebo sa už medzi nimi trúsili reči, že ich
         majú predať s väzňami Španielom, odsúdiť na galeje. A preto sa nemálo báli mora.
   </p>
   <p>
    Tu nás zavreli na veľmi ohavnom mieste v majeri. Postavili riadnu vartu a priviedli
         troch barbierov,
    <sup>
     [
     <a class="footnote" href="#ftn.d56e1262" name="d56e1262">
      92
     </a>
     ]
    </sup>
    ktorým prikázali, aby nám oholili brady. Kapitán nebol //vtedy// pri tom, ale
         bol tam zástavník. Tak nás teda jedného po druhom bolestne, nemilosrdne a potupne
         ostrihali. Prvým bol Michal Miskolczi, //duchovný// helvétskeho vyznania //z Fiľakova//,
         ktorý mal už vtedy veľmi choré nohy. Keď mu rozkázali, aby vstal, povedal //po latinsky
         (bol tam totiž anglický felčiar
    <sup>
     [
     <a class="footnote" href="#ftn.d56e1268" name="d56e1268">
      93
     </a>
     ]
    </sup>
    kompánie, ktorá nás viedla): „Ego sum Hungarus et propterea volo habere longas
         istas barbas.“ („Ja som Uhor, a preto chcem mať dlhú tú bradu.“)// Ale //oni sa smejú// a
         prinútia ho vstať a najprv mu //bradu// odstrihnú nožnicami a potom oholia britvou. Nato
         nasledujú iní, ktorým potupne nechajú tu i tam časti fúzov. Niektorých porania. Niektorých
         zbavia aspoň polovice fúzov. Každý skrápa slzami ostrihané fúzy.
   </p>
   <p>
    Také isté úsilie vynaložili aj na prehliadku, ktorú vykonali veľmi surovo. A čo len
         súcejšie ešte zostalo, to všetko vzali. Hľadali najmä peniaze. Tri razy všetkým poprezerali
         nielen šaty, ale aj holé telo, ba s rehotom premaciavali (s odpustením) aj hanebné miesta.
         Keď u niekoho našli kúsky chleba, rozdrobili ich na omrvinky. A tak sa nemohlo nič skryť —
         iba ak pod jazykom, ako to urobil Ján Timkovič //a ďalší, ktorí si tam skryli nejaký
         peniaz//. Z tých peňazí, ktoré //ľuďom// vzali, pridelili potom každému po dva //cisárske//
         groše. Nazbieralo sa ich hádam šesťdesiat zlatých.
   </p>
   <p>
    //„Pretože som“ — vraví Masník — „nič nemal, nevzali mi nič — okrem tých dvoch skrytých soldov,
    <sup>
     [
     <a class="footnote" href="#ftn.d56e1278" name="d56e1278">
      94
     </a>
     ]
    </sup>
    ktoré mi dal spomenutý vojak. Takisto mi však dali dva groše.“//
   </p>
   <p>
    V Kvetnú nedeľu najprv odvedú //nových// vojakov do mesta, aby sa hlásili do vojenskej
         služby a vyspovedali sa z hriechov kňazom, a tak napokon nastúpili na loď. Zatiaľ postavia
         na vartu iných. Vojaci, ktorých ustanovili a určili na vartu, nás medzitým strašia, že
         oficieri sa v už rozhodli prinútiť nás aj násilím na spoveď, lebo nechcú mať na lodi nikoho
         nevyspovedaného, aby azda pre kacírstvo nestroskotali. Keďže sme boli odhodlaní všetko
         trpezlivo znášať, nečakáme nič istejšie ako bitku a vytrvalo odpovedáme, že sa vôbec
         nechceme spovedať.
   </p>
   <p>
    Okolo deviatej hodiny ráno sa vrátia vojaci so zástavníkom. Ten nás vyvedie z maštale a
         zošikuje na dvore a potom sa usiluje do listiny, ktorú drží v rukách, zaznačiť naše mená,
         rodičov, vek, miesto narodenia atď. Niektorí, čo nepoznali jeho zámer, mu to aj oznámili.
         //A pretože sa ponáhľa//, káže medzitým priniesť vojenské šaty a prikáže, aby si ich
         obliekli. Keď si ich nechcú vziať, z húfu väzňov zdrapnú jedného — Štefana Fülekiho
    <sup>
     [
     <a class="footnote" href="#ftn.d56e1288" name="d56e1288">
      95
     </a>
     ]
    </sup>
    a násilne ho oblečú. Ale keď naňho ostatní kričia, aby si šaty nebral, začne si
         ich //hneď// s veľkým bedákaním strhávať, zaprisahávajúc sa, že chce radšej zomrieť, ako
         byť vojakom. Bijú ho po chrbte a najmä po rukách a hlave. Bijú rad-radom aj niekoľkých
         ďalších v húfe. Keď zástavník vidí, že nič nedosiahne, pošle k plukovníkovi. Ten odkáže, že
         nesmú väzňov nútiť: ľahko sa môže stať, že ich bude mrzieť, že nechceli byť vojakmi. Tak sa
         vyzúrila zlosť.
   </p>
   <p>
    Potom príde kapitán, veľmi nazlostený a rozzúrený. Najprv začne robiť lármu a biť najmä
         spomenutého Fülekiho, ale hneď sa zalieča, vraviac, že pôjdeme po mori a cez Itáliu: aby
         nás teda mohol viesť bezpečnejšie a ľahšie, chce nám dať nemecké šaty, //lebo inak by naše
         šaty vyvolávali údiv, ale i pohoršenie//. Áno, //potom// budeme mať žold práve tak ako
         ostatní vojaci, to jest každý deň päť groší. Ale keď odmietneme, rozhorčene nás opustí a v
         nedeľu, pondelok a utorok, kým nejdeme na loď, nám celkom odoprie chlieb a vodu, aby nás
         takáto tvŕdza donútila samých žiadať vojenský žold.
   </p>
   <p>
    Predtým ako sme nastúpili na loď, poslali sme dvoch — pána Samuela Nikletia a pána
         Bátorkesziho ku kapitánovi, aby zistili, prečo tak s nami zaobchádza a čo má v úmysle.
         Odpovedal: „Podľa príkazu mám veru teraz s vami zaobchádzať ešte horšie. Jeho Veličenstvo
         vás dalo do moci pána prezidenta Kollonicha a ten zas do moci pána generála,
    <sup>
     [
     <a class="footnote" href="#ftn.d56e1299" name="d56e1299">
      96
     </a>
     ]
    </sup>
    aby vás odviedol na galeje a až do smrti držal len na chlebe a vode. Plukovník
         sa na to zaviazal,“ povedal, „pod pokutou päťtisíc toliarov a pod stratou života, ak sa
         niekto z vás vráti do Uhorska. Chcel vám teda mojím prostredníctvom pomôcť k lepšiemu
         osudu, aby ste sa stali vojakmi a žili zo žoldu a nevrátili sa do Uhorska ako väzni, ale so
         mnou ako vojaci. Bude vás to tisíc ráz mrzieť, že sa protivíte!“
   </p>
   <p>
    Keď sme prosili o poskytnutie almužny občanov a iných //ľudí//, čo sem prichádzali,
         //aby nás videli//, odpovedali, že im zabraňujú a zakazujú, aby nám činili dobre. Ani ich k
         nám nepustili, ak najprv nedali odmenu vojakom, najmä najväčšiemu ničomníkovi ubytovateľovi
         Sojkovi. Tak zarábali na našom utrpení.
   </p>
   <p>
    //Na more sme si za sedem groší zaobstarali drevenú fľaštičku, ktorá mala asi dve holby
         a volala sa barallica.//
    <sup>
     [
     <a class="footnote" href="#ftn.d56e1309" name="d56e1309">
      97
     </a>
     ]
    </sup>
   </p>
   <p>
   </p>
   <div class="footnotes">
    <br/>
    <hr align="left"/>
    <div class="footnote">
     <p>
      <sup>
       [
       <a class="para" href="#d56e1246" name="ftn.d56e1246">
        90
       </a>
       ]
      </sup>
      <span class="emphasis">
       <em>
        Kvetná nedeľa
       </em>
      </span>
      — šiesta pôstna nedeľa
     </p>
    </div>
    <div class="footnote">
     <p>
      <sup>
       [
       <a class="para" href="#d56e1252" name="ftn.d56e1252">
        91
       </a>
       ]
      </sup>
      <span class="emphasis">
       <em>
        Terst
       </em>
      </span>
      — mesto so starým zámkom
     </p>
    </div>
    <div class="footnote">
     <p>
      <sup>
       [
       <a class="para" href="#d56e1262" name="ftn.d56e1262">
        92
       </a>
       ]
      </sup>
      <span class="emphasis">
       <em>
        barbier
       </em>
      </span>
      — (z nem., fr.) holič, felčiar, ránhojič
     </p>
    </div>
    <div class="footnote">
     <p>
      <sup>
       [
       <a class="para" href="#d56e1268" name="ftn.d56e1268">
        93
       </a>
       ]
      </sup>
      <span class="emphasis">
       <em>
        felčiar
       </em>
      </span>
      — (z nem.) ránhojič
     </p>
    </div>
    <div class="footnote">
     <p>
      <sup>
       [
       <a class="para" href="#d56e1278" name="ftn.d56e1278">
        94
       </a>
       ]
      </sup>
      <span class="emphasis">
       <em>
        sold
       </em>
      </span>
      — tal. saldo (drobná minca, 5 — 10 soldov = 1 florén,
               zlatý; neskôr medená minca = 12 denárov; u Simonidesa 10 soldov = 1 grajciar
     </p>
    </div>
    <div class="footnote">
     <p>
      <sup>
       [
       <a class="para" href="#d56e1288" name="ftn.d56e1288">
        95
       </a>
       ]
      </sup>
      <span class="emphasis">
       <em>
        Štefan Füleki
       </em>
      </span>
      — Fileki, kalvínsky kňaz v Náprágy, ktorý
               zomrel v Neapole
     </p>
    </div>
    <div class="footnote">
     <p>
      <sup>
       [
       <a class="para" href="#d56e1299" name="ftn.d56e1299">
        96
       </a>
       ]
      </sup>
      <span class="emphasis">
       <em>
        do moci pána generála
       </em>
      </span>
      — Generáli Immanuel de Sois, Ernst
               Rüdiger von Starhemberg (1638 — 1701) a von Käyserstein viedli r. 1675 vojská na
               pomoc španielskemu kráľovi Karolovi II. (1665 — 1700), ktorý bojoval proti Francúzom
               na Sicílii (vzbura Messiny r. 1674). Najvýznamnejší z nich bol Starhemberg, ktorý sa
               zúčastnil na protifrancúzskych vojnách (1672 — 1676) a bojoval proti Turkom pri
               obliehaní Viedne (1683).
     </p>
    </div>
    <div class="footnote">
     <p>
      <sup>
       [
       <a class="para" href="#d56e1309" name="ftn.d56e1309">
        97
       </a>
       ]
      </sup>
      <span class="emphasis">
       <em>
        barallica
       </em>
      </span>
      — (tal.) fľaštička
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e1317">
       </a>
       Adriatické more
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    Tak nás teda //vojaci// viedli 9. apríla (v utorok pred Zmŕtvychvstaním Pána) okolo
         ôsmej alebo deviatej hodiny //ráno// cez mesto k moru. Boli sme veľmi vyčerpaní a vysilení
         od hladu, ktorým nás morili takmer celé tri dni. Keď sme si posadali v prístave, prišiel
         kapitán. Povieme mu, že nám odopierajú potravu, hoci sme vedeli, že sa to robí na jeho
         príkaz. A prosíme, aby nás nenechal zahynúť od hladu. Kapitán sa pozhováral s jezuitmi,
         ktorí s ním prišli, a dal päťdesiat groší na chlieb. Hneď nám za ne zaobstaral chlieb jeden
         mladý Chorvát, ktorý tam stál. Bol sluhom podplukovníka. Akási žena pohnutá milosrdenstvom
         nám dva razy doniesla vodu. Čo z nej zvýšilo, vzali sme si vo fľaštičkách na loď.
   </p>
   <p>
    Michala Miskolcziho a Jána Korodiho zaviezli cez mesto do prístavu volmi. Prístav susedí
         priamo s mestom.
   </p>
   <p>
    O hodinu, hneď ako prišli námorníci, nastúpime na menšiu loďku a vzdychajúc k Bohu
         plavíme sa k lodi, ktorá bola vzdialená od prístavu okolo dvesto krokov. Na brehu niektorí
         majú s nami súcit, ale niektorí sa smejú a posmievajú. Po priložených rebríkoch vystúpime
         na loď a tam nás hneď ženú po schodoch do najnižšej časti a poschodia lode. //Boli tam aj
         iné lode na obilie a pre vojakov, ale naša bola najväčšia.// Na tejto lodi boli tri
         poschodia. Štvrté celkom hore na prednej časti lode malo totiž iba jednu malinkú miestnosť.
         Na najnižšom poschodí boli tri miestnosti vedľa seba. V prvej držali námorníci lodné laná a
         potraviny pre seba. V prostrednej sme boli my väzni s ostatnými dvoma kompániami. V tretej
         sa opatrovali potrebné veci a zásoby pre vojakov. //Na druhom poschodí boli tri miestnosti.
         Prostrednú a najväčšiu z nich zaujali vojaci. Na treťom// poschodí boli štyri miestnosti —
         prvá pre vyšších oficierov, druhá pre nižších oficierov. Dvere sa tu vždy strážili s
         vytasenými mečmi. Prostredná miestnosť bola chránená lanami a plachtami. Nachodila sa v nej
         kuchyňa, voda, drevo a ostatné užitočné veci. Ustavične bola preplnená vojakmi. V štvrtej
         miestnosti lode boli námorníci. //Najvyšším oficierom patrila aj miestnosť na štvrtom
         poschodí.// Z najvyššej časti do najnižšej viedli schody cez otvor. Prenikalo cezeň svetlo,
         ktoré sa však rovnako ako čerstvejší vzduch, čo skromne prúdil dierou na naše poschodie,
         dostalo len k vojakom, lebo my sme sa tiesnili a kopili celkom v kúte. Vlajku mala loď
         jednak cisársku, jednak španielsku. Diel bolo dokopy dvadsaťštyri, námorníkov sedemnásť,
         traja chlapci, päť kompánií.
   </p>
   <p>
    Toho istého dňa (to jest v utorok 9. apríla) sa celkom večer priplavili jezuiti. A keď k
         nám vošli, zapchali si nosy a vypytovali sa, čo nám chýba. Dobre veru vedeli, že sme
         vyčerpaní od trojdenného hladu, lebo sme to predtým na brehu vysvetlili. Odpovieme im, že
         sa s nami neľudsky zaobchádza a že prosíme ich urodzenosti, aby zakročili u kapitána, žeby
         nás neumoril hladom a smradom, ktorý tu je. Výslovne sľúbili, že nám nebude chýbať chlieb
         ani víno, keď sme už na lodi.
   </p>
   <p>
    Večer teda konečne vydali námorníci suchár a syr, z ktorého dostal každý kúštik.
   </p>
   <p>
    Aj ďalšie dni nám vydávali, ale ako skromne, Boh vie najlepšie! Jednému sa sotva ušli
         dve uncie
    <sup>
     [
     <a class="footnote" href="#ftn.d56e1336" name="d56e1336">
      98
     </a>
     ]
    </sup>
    staršieho, myšami ohryzeného suchára. Kým k nám dopravili víno, aj to sa
         priveľmi scvrklo zásluhou vojakov — až natoľko, že každému zvlášť odmerali za pohárik,
         urobený z odhodenej kôrky pomarančového plodu. V prvý sviatok Zmŕtvychvstania Pána
    <sup>
     [
     <a class="footnote" href="#ftn.d56e1342" name="d56e1342">
      99
     </a>
     ]
    </sup>
    sme sa museli uspokojiť s jednou veľmi malou lyžicou ryžovej kaše, akú inak
         používame pri jedení. V druhý deň sviatku každému pridelili deväť zŕn bôbu. Voda sa nemohla
         zaopatriť ani slzami. Obydlie vrelo od výparov a smradu a vyvolávalo smäd. Keďže nebolo
         dovolené utíšiť ho, museli sme sa trápiť smädom v hlbinách vôd — celkom tak ako Tantalus.
    <sup>
     [
     <a class="footnote" href="#ftn.d56e1348" name="d56e1348">
      100
     </a>
     ]
    </sup>
    Preto hladom prinútení väzni pristupovali k obloku (ak ich odtiaľ neodohnali
         vojaci zaujatí jedením) a dvíhali hlavy, usilujúc sa zachytiť nejakú omrvinku, ak by
         náhodou spadla od hltajúcich vojakov. Keď im z rúk padli citrónové kôrky, vyhladnutí väzni
         ich opreteky ako psi dvíhali a hltali. Nemyslím, že by bolo možné vidieť žalostnejšie
         ľudské divadlo!
   </p>
   <p>
    Neviem, komu boli skôr podobní ako ľuďom títo starci potupne ostrihaní, ošarpaní a
         hladom priam vysušení, ba i od slnka predtým ohorení. Takisto mladší nevládali od hladu ani
         náležite pohybovať očami. //Iní zoslabnutí sa nemohli ani z miesta pohnúť.// Ťažko sa
         znášal najmä veľký smrad z hnijúcich nôh, ktorý sa nemiešal s nijakým voľnejšie prúdiacim
         vzduchom. //Naša najnižšie položená časť bola totiž celá ustavične ponorená vo vode.// Ak
         teda niekto pozdvihol hlavu k svetlu, ľahko sa zdal byť podobný mŕtvemu, ktorý vstáva z
         hrobu.
   </p>
   <p>
    S //veľkými// a strašnými kliatbami dávali aj to skromné a chudobné jedlo alebo nápoj.
         Vojaci kompánie, ktorá nás viedla, totiž kričali, že nám dávajú ich diel. Robili to hádam z
         tej príčiny, aby ešte mali možnosť nanútiť nám vojenské šaty.
   </p>
   <p>
    Prirodzená potreba (s odpustením) sa vykonávala do nádoby, ktorá bola uprostred nás. Ak
         niekto tajne vystúpil hore a nevrátil sa skoro a pristihli ho pri tom, kapitán alebo
         ubytovateľ ho zmlátil. Nebolo ani také mrzuté túto špinu vynášať hore a hádzať do mora,
         lebo aspoň tak sa dalo vidieť nebo a more a trochu sa pokochať slobodnejším vzduchom a
         vánkom.
   </p>
   <p>
    Na tejto lodi sme zaujímali svoje tesné miesta v tomto poradí:
    <sup>
     [
     <a class="footnote" href="#ftn.d56e1363" name="d56e1363">
      101
     </a>
     ]
    </sup>
    pri stenách — Gregor Illyés, Korodi, Bugán, Láni, Kálnai, Baltazár a Samuel
         Nikletius, Timkovič, Steller, Végh, Masník, Simonides, Paulovič, Komáromi, Krasznai, Peter,
         Szomodi, Séllyei, Kocsi, Miskolczi, naproti: Szilvási, Harsányi, Czeglédi, Borhidai,
         Alistáli, Szodói, Otrokóczi, Bátorkeszi, Huszti, Szecsei, Körmendi, naproti: Szentpéteri,
         Sedényi.
   </p>
   <p>
    A tu sme sa vždy modlili a spievali, hoci to //zlorečení// vojaci //nedovoľovali a//
         zabraňovali.
   </p>
   <p>
    Keď sme od 9. apríla sedem dní stáli na mieste, konečne 15. apríla (vo veľkonočný
         pondelok) //večer//, ba aj nasledujúceho dňa sme sa plavili na neveľmi rozbúrenom mori.
   </p>
   <p>
    Ale //dňa 16. apríla// (v deň tretieho veľkonočného sviatku) večer a celú noc sa zo
         všetkých strán na loď valila a rútila obrovská búrka, pričom loď jednostaj vydávala
         praskot, akoby sa mala už-už rozdrúzgať. Áno, vlny pokrývali loď, ktorej okraj predtým
         vyčnieval deväť či desať lakťov
    <sup>
     [
     <a class="footnote" href="#ftn.d56e1375" name="d56e1375">
      102
     </a>
     ]
    </sup>
    nad vodu. A keď zmietajúcu loď už zaplavovala voda, prerazia dlážky a vodu
         spúšťajú na naše hlavy, aby neprevrhla hornú časť, ale radšej zaťažila dolnú časť. Hneď ju
         však zase vyčerpávajú. Aj námorníci sa vzdávali nádeje, že sa zachránia. Kotvy mohli totiž
         vyhodiť iba s veľkým nebezpečenstvom. Loď sa obracala raz na jednu, raz na druhú stranu:
         zdala sa byť načisto prevrátená. Preto vojaci utŕhačne vyhlasovali, že búrka povstala pre
         prítomnosť kacírov, a to ešte tých najbezbožnejších. Boli hotoví nás už-už hodiť do mora a
         ochotne čakali na rozkaz oficierov. Búrlivé zmietanie, krik, úzke miesto (všetkých vojakov
         totiž zahnali zhora celkom dolu a nás zatlačili veľkou bitkou do kúta, takže jeden sedel na
         druhom) tak rozohrialo najnižšie poschodie, že by si sa mohol nazdávať, že sa potíš v
         rozpálenej peci. Koľko ich len bolo, mali (s odpustením) morskú chorobu, vracali. Mnohí tak
         zoslabli, že sa zdalo, akoby zápasili so smrťou. Medzi takýmito strašnými útrapami sa na
         úpenlivé prosby a vzdychy v modlitbách rozbrieždilo.
   </p>
   <p>
    Dňa 17. apríla pristáli s loďou na akomsi ostrove, lebo zomrel jeden vojak, ktorý bol
         medzi nami rozmliaždený a od tejto búrky vyčerpaný. Hneď ráno ho položia do menšej loďky,
         zavezú na ten ostrov a pochovajú. Loď pre nepriaznivý vietor celý ten deň a nasledujúcu noc
         stála.
   </p>
   <p>
   </p>
   <div class="footnotes">
    <br/>
    <hr align="left"/>
    <div class="footnote">
     <p>
      <sup>
       [
       <a class="para" href="#d56e1336" name="ftn.d56e1336">
        98
       </a>
       ]
      </sup>
      <span class="emphasis">
       <em>
        uncia
       </em>
      </span>
      — (lat.) stará váhová miera (asi 27 gramov)
     </p>
    </div>
    <div class="footnote">
     <p>
      <sup>
       [
       <a class="para" href="#d56e1342" name="ftn.d56e1342">
        99
       </a>
       ]
      </sup>
      <span class="emphasis">
       <em>
        prvý sviatok Zmŕtvychvstania Pána
       </em>
      </span>
      — veľkonočná nedeľa
     </p>
    </div>
    <div class="footnote">
     <p>
      <sup>
       [
       <a class="para" href="#d56e1348" name="ftn.d56e1348">
        100
       </a>
       ]
      </sup>
      <span class="emphasis">
       <em>
        Tantalus
       </em>
      </span>
      — Tantalos, postava z gréckej mytológie. Za trest
               trpel v podsvetí smädom a hladom, hoci stál vo vode a nad ním viselo ovocie.
     </p>
    </div>
    <div class="footnote">
     <p>
      <sup>
       [
       <a class="para" href="#d56e1363" name="ftn.d56e1363">
        101
       </a>
       ]
      </sup>
      <span class="emphasis">
       <em>
        v tomto poradí: pri stenách…
       </em>
      </span>
      — malomsokský ev. kňaz Gregor
               Illyés (Hely), cséglyejský kalvínsky kňaz Ján Korodi, gemerský ev. kňaz Mikuláš Bugán
               (Bugányi), krupinský ev. rektor Juraj Láni, putnocký kalvínsky kňaz Peter Kálnai,
               dolnostrehovský ev. kňaz Baltazár Nikletius, novobanský ev. kňaz Samuel Nikletius,
               leštiansky ev. kňaz Ján Timkovič, banskobystrický ev. konrektor Tomáš Steller,
               fiľakovský ev. kňaz (1670 — 1674) Andrej Végh-Túróczi (zomrel vo švajčiarskej Chure),
               ilavský ev. diakon Tobiáš Masník, brezniansky ev. rektor Ján Simonides,
               turčianskosvätomartinský ev. rektor Michal Paulovič, győrsky a ácsky kalvínsky kňaz
               Štefan Komáromi, kelemérsky kalvínsky kňaz Michal Krasznai, Peter (šimonovský, resp.
               šimňovanský kalvínsky rektor Peter Simoni), sendinský (szeniadsky) kalvínsky kňaz Ján
               Szomodi, pápsky kalvínsky kňaz Štefan Séllyei, pápsky kalvínsky rektor Valentín
               Kocsi, fiľakovský kalvínsky kňaz Michal Miskolczi, naproti: császársky kalvínsky kňaz
               Štefan Szilvási (zomrel v Neapole), rimavskosobotský kalvínsky kňaz Štefan Harsányi,
               levický kalvínsky kňaz Peter Czeglédi, svätoandrejský (Szent András) ev. kňaz Mikuláš
               Borhidai (Berhidai, zomrel r. 1675 v Neapole), szöniansky kalvínsky kňaz Juraj
               Alistáli (Alestali), sarviansky kalvínsky kňaz Andrej Szodói (Szodai),
               rimavskosečiansky kalvínsky kňaz František Otrokóczi, veszprémsky kalvínsky kňaz
               Štefan Bátorkeszi, kesziansky kalvínsky kňaz Michal Huszti (zomrel v Chieti),
               šahanský kalvínsky kňaz Ján Szécsei, barcsiansky kalvínsky kňaz Juraj Körmendi,
               šimonovský (šimňovanský?) kalvínsky kňaz Štefan Szentpéteri (alebo heténsky, resp.
               hetinský kalvínsky kňaz Martin Szentpéteri?), dörgícsiansky ev. kňaz Štefan Sedényi
               (Zedeni). M. Bugán (nar. 1625) po vyslobodení z neapolských galejí odišiel do Zürichu
               (1676). Neskôr sa vrátil do Uhorska (1681), kde pôsobil až do smrti ako farár (Panita
               v Gemeri, 1683 — 1703). T. Masník (1640 Zemianske Kostoľany — 28. 7. 1697 Uhrovec) po
               štúdiách (Dubnica nad Váhom, Ilava, Prešov a Wittenberg) pôsobil ako ev. kaplán
               (Ilava, 1672 — 1674) a po návrate z exilu (1683) ako farár (Ilava, 1682, Blatnica,
               Svätý Ondrej, Háj, 1686 — 1688, a Uhrovec, 1688 — 1697). Okrem prác s tematikou
               väznenia a vyslobodenia z galejníckeho sprievodu napísal cirkevnú históriu (Vyvolená
               boží vinice obnovená, Drážďany, 1682) a pravopisnú príručku (Zpráva písma
               slovenského, Levoča, 1696). J. Simonides (1648 Spišské Vlachy — 7. 5. 1708 Banská
               Bystrica) po absolvovaní škôl (Prešov a Wittenberg) bol ev. rektorom (Brezno, 1667 —
               1674) a po návrate z exilu rektorom (Brezno, 1683) a farárom (Radvaň, 1683 — 1687,
               Kráľová, 1688 — 1690, Hronsek, 1691 — 1695, a Banská Bystrica, 1695 — 1708). Okrem
               „galejníckych“ prác písal náboženskú literatúru (Vysvětlení křestianského učení,
               Zittau 1704, a Reči, Banská Bystrica 1706 — 1707).
     </p>
    </div>
    <div class="footnote">
     <p>
      <sup>
       [
       <a class="para" href="#d56e1375" name="ftn.d56e1375">
        102
       </a>
       ]
      </sup>
      <span class="emphasis">
       <em>
        lakeť
       </em>
      </span>
      — dĺžková miera (napr. rímsky lakeť = 64 cm, český
               lakeť = 59,389 cm)
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e1385">
       </a>
       Abruzzy
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    Od 18. až do 23. apríla sme sa plavili po mori za priaznivého vetra až do Itálie, a to
         do provincie, ktorá sa volá Abruzzy (Terra di Lavoro čiže Zem práce). Prišli sme do
         prístavu Pescary, kde sa vlieva do mora rieka toho istého mena. Ale kam až mohlo dovidieť
         oko, upierajúce sa na breh, nemieša bielu vodu s belasou morskou vodou. Vlny jej vôbec
         nestoja v ceste.
   </p>
   <p>
    Abruzzy (Aprutia, Terra di Lavoro, Zem práce) sa volá provincia v Itálii, ktorá podlieha
         Španielovi, od pápežskej ríše ju oddeľuje Apeninské pohorie, leží pri Adriatickom mori a
         hraničí s Apúliou aj s Neapolským kráľovstvom. Má dve časti: Predné Abruzzy a Zadné
         Abruzzy. Pôda pri mori sa zdá byť dosť žírna, má mierne podnebie, je výnosná, oplývajúca
         zemskou úrodou. Keď však pokračuješ v ceste dva dni, nájdeš všetko skalnaté a hornaté. A ak
         by si nebral do úvahy hojnosť dobytka a dobrý syr takmer až k hraniciam Neapolského
         kráľovstva, neveľa vecí by si pochválil. Neuvidíš nijaké osady, mestá, mestečká na rovine,
         ale všetko na strmých skalách, kopcoch a vrchoch. Hoci by sa niektoré dedinské budovy čo do
         veľkosti a rozsiahlosti dali prirovnať k zámkom, predsa by si márne hľadal obydlia, ktoré
         by boli postavené nejako rad-radom, nejako po poriadku. V takých nesmierne rozsiahlych
         kamenných stavbách nájdeš líščie brlohy. Nemajú nijaké pece, hoci s týmto krajom sa Itália
         ešte vôbec nedelí o teplo. V kozube hreje zvláštne uhlie. Skromnejší sa uspokoja aj s
         dymom. V mnohých staviskách sú spokojní s kamennou strechou a nemajú dlážku. Obyvatelia v
         osadách sú veľmi podobní Cigánom, otrhaní, zarastení, ohorení, drsní, oplývajú deťmi a hoci
         aj celú zimu od októbra do júna zotrvávajú s dobytkom v Apúlii. Nepoužívajú vozy, ale na
         osloch vynášajú hore vodu a ostatné potrebné veci, ba niekde im slúžia aj v lete drevené vlačuhy.
    <sup>
     [
     <a class="footnote" href="#ftn.d56e1396" name="d56e1396">
      103
     </a>
     ]
    </sup>
    Preto je to obdivuhodná vec, že také veľké staviská vyrástli pomocou oslov.
         Nikdy nie sú bezpeční pred zbojníkmi a lúpežníkmi, ktorých nazývajú banditmi a pobehajmi.
         Každý rok totiž niekoľko sto týchto ľudí tiahne z pápežskej ríše, //jednotlivo zaútočí a//
         prepadne a vyplieni ich mestá a zasa sa vracia domov.
   </p>
   <p>
    Dňa 23. apríla nás z Adriatického mora odviezli na menšej lodi na pobrežie. Ledva sme
         však vládali stáť na svojich miestach, akoby sa nás bol zmocnil závrat. Michal Miskolczi a
         Korodi nemohli pochodovať. Korodi sa opieral o plecia dvoch spoluväzňov a ako-tak kráčal.
         Miskolczimu už hnisala ľavá noha. Položili ho na plášť ako mŕtvolu, pod neho dali väčšie
         bakule a niesli ho celkom tak ako do hrobu. Cestu skrápal krvou a hnisom, pričom šíril
         odporný zápach.
   </p>
   <p>
    Všetci boli slabí. Keď od vyčerpania padali na zem, veľmi surovo ich bil ubytovateľ
         Maximilián Ploss, ináč Sojka. Nehľadel pritom na ich slabosť, ba ani na to, ktorú časť tela
         zasiahne. Pred ľuďmi, ktorí sa zbiehali, nás verejne hanobili ako Turkov alebo iných
         najväčších zločincov.
   </p>
   <p>
    Keď nás teda doviedli do Pescary //(je to prístav už pod vládou španielskeho
         kráľovstva)//, najprv nás dali za mesto do veľkého staviska rozdeleného na mnoho
         miestností. Bolo to veľmi odporné a zavšivené miesto. Prídu sem akísi mešťania a s nimi
         duchovní, ktorí sa okrem iného pýtajú aj na príčinu tohto nešťastia. Zjavil sa však
         zástavník, ktorý povedal, že sa s nami nesmú rozprávať. Príčina väznenia je vraj napokon
         len tá, že sa nechceme priznať podpisom k vzbure.
   </p>
   <p>
    Po dvoch hodinách nás stadiaľ odvedú a dajú na iné miesto. Ale hneď nás aj stadiaľ
         odvedú a zavedú do mesta. Spomenutého Miskolcziho musíme odniesť. Zbiehajúci sa ľudia o ňom
         hovorili, že je naším biskupom. Zavrú nás do väzenia pri mestskej bráne, kde mučia
         zločincov. Tam totiž mali pripravený kozub, kde boli položené katovské nástroje, na stene
         namaľovaný kríž i lotra a ostatné veci, ktoré patria k mučeniu.
   </p>
   <p>
    Keď sem prišiel iný kapitán a iná varta, poskytli chorým trochu polievky a kaše.
         Ostatným dali chlieb a víno. A tam sme aj prenocovali. Dňa 24. apríla prišli jezuiti,
         duchovní a mnísi a kládli nám otázky. Stadiaľ nás odvedú okolo desiatej hodiny. Musíme s
         vojakmi prejsť šesť italských míľ. Zamierime do mesta Chieti.
    <sup>
     [
     <a class="footnote" href="#ftn.d56e1412" name="d56e1412">
      104
     </a>
     ]
    </sup>
    Miskolczi, Korodi a Czeglédi sa viezli na voze. Stadiaľto až do Capuy sme
         nevideli nijaké vozy.
   </p>
   <p>
    Prídeme k Chieti. Odvedú nás po okraji mesta k hlavnému chrámu, ktorý susedí s
         jezuitským kolégiom. Pred mestom nás najprv dajú na smradľavé miesto (s odpustením) —
         doprostred hnojiska pod múrom. Zbiehajú sa ľudia a zasypávajú nás veľkými urážkami. Akýsi
         kapitán sa ešte pokúša nahovoriť naše srdcia na vojenský život a vraví: „Prečo ste v Terste
         neprijali šaty? Tisíc a tisíckrát lepšie by bolo bývalo viesť vojenský život, ako znášať
         také veľké nešťastie. Ale veru to je iba sen a tieň toho, čo vás ešte čaká!“
   </p>
   <p>
    Napokon nás odviedli a dali na veľký dvor. Všelijako sa nám posmievali, ba aj sám
         gubernátor mestečka sa rehotal a hanobil nás. Áno, prišli tam aj mládenci z jezuitských
         škôl, ktorí sa posmievali a mnohých opľuli, najmä starca pána Harsányiho.
   </p>
   <p>
    Keď sa nám dosýta naposmievali, zaviedli nás do veľkej miestnosti, kde bolo niekoľko
         menších nástrojov na mučenie. Ako sme tam ležali, podchvíľou k nám prichádzali duchovní
         rozličných rádov. Prišiel aj plukovník. Dal sa do reči a zakončil: „Myslite na svoje duše!
         Trpíte a ešte horšie budete trpieť. Ale mohli by ste to pretrpieť ešte s udatnejším srdcom,
         keby ste vedeli, že vaše duše spasí katolícka viera! Hľa, máme tu niekoľko sto otcov
         jezuitov a iných! Hneď sa postarám, aby ich tu bolo hoci aj sto, ak by niekto chcel použiť
         ich službu.“ Medzitým dostal od nás odpoveď a odišiel. Potom akýsi mládenec pohnutý súcitom
         nám poskytol chlieb. Jeden mních prisľúbil pomoc, že uprosí tamojšieho arcibiskupa o
         almužnu, čo sa aj stalo.
   </p>
   <p>
    Dňa 25. apríla nám najosvietenejší a najdôstojnejší pán Mikuláš Radolovicius,
    <sup>
     [
     <a class="footnote" href="#ftn.d56e1427" name="d56e1427">
      105
     </a>
     ]
    </sup>
    gróf a arcibiskup oboch častí provincie Abruzzy, poslal po mníchovi biely
         chlieb, jedno baranča a už-už chcel poslať jeden okov
    <sup>
     [
     <a class="footnote" href="#ftn.d56e1433" name="d56e1433">
      106
     </a>
     ]
    </sup>
    vína. Ale kapitán dovolil doniesť ledva chlieb a víno nám odmietol dať.
   </p>
   <p>
    Stadiaľto nás odviedli okolo desiatej hodiny. So sebou sme si niesli na kúsky pokrájané
         baranča, ale zbytočne, lebo sme nemali večer príležitosť, aby sme si ho upiekli. Na našu
         prosbu jeden tamojší mních nám doniesol figy. Toto bol prvý a takmer i posledný dôkaz
         pápeženeckej dobročinnosti.
   </p>
   <p>
    Tam v Chieti nechali šiestich väzňov, lebo boli veľmi zoslabnutí a chorí a nijako sa
         nedali niesť po vrchoch a skalnatých cestách ani na osloch. Boli to: //Michal// Miskolczi,
         //Štefan// Harsányi, Korodi, Szecsei, Czeglédi a Huszti.
   </p>
   <p>
    Toho istého dňa sme stadiaľ odišli a šli sme popri Bucchianicu, kde priniesli pre
         vojakov chlieb a víno. Ušlo sa z neho aj niektorým väzňom, ktorým azda žičil osud a
         šťastie. Tamojší knieža poslal svojho pohárnika
    <sup>
     [
     <a class="footnote" href="#ftn.d56e1445" name="d56e1445">
      107
     </a>
     ]
    </sup>
    ako sprievodcu cez svoje panstvo až do Neapola, chcejúc sa zavďačiť miestokráľovi.
    <sup>
     [
     <a class="footnote" href="#ftn.d56e1451" name="d56e1451">
      108
     </a>
     ]
    </sup>
    K viacerým mníchom sme sa prihovárali po latinsky, ale ani jeden neovládal
         latinský jazyk.
   </p>
   <p>
    Toho istého dňa sme //išli devätnásť míľ a// za hlbokej noci sme prišli do Orsogne.
   </p>
   <p>
    Celý deň nám odopierali jedlo, lebo arcibiskup nám dal vraj chlieb, //víno// a baranča.
         Mäso z neho sme však dali vojakom, lebo nám ho nedovolili upiecť na ohni. Mnohí väzni
         chceli predať šaty podšité kožušinou, ale nemohli, keďže nikto nechcel dať za ne ani sold.
         Preto ich niektorí odhodili na ceste.
   </p>
   <p>
    Dňa 26. apríla sme sa napoludnie dostali k osade, ktorá sa volá Casoli. Zastali sme
         neďaleko nej //na ceste// pri kostole. V kostole predávali syr, chlieb, vajcia, ryby. Vodu
         sme si tam nabrali zadarmo.
   </p>
   <p>
    Casoli je osada na vysokom vrchu, ale polozborená. Jej obyvatelia sú veľmi chudobní.
   </p>
   <p>
    Nasledujúceho dňa — 27. apríla — sme //prišli// napoludnie do Pancovilly, ktorá má veľmi
         pekný kláštor. Tam sme sa zasa pri kostole //najedli chleba//.
   </p>
   <p>
    Noc sme však strávili v Monte Lublane. Tak sa volá mesto, ktoré je na vysokom vrchu.
         //Prenocovali sme// tu zavretí v tesnej miestnosti. Prišiel tam k nám jeden duchovný a hoci
         nám mohol rozumieť len zopár slov, predsa oddane poslúžil tým, že nám niekoľkokrát
         zaobstaral vodu.
   </p>
   <p>
    Vošiel k nám aj sprievodca s bratom, pohárnik bucchianického kniežaťa. A pretože ovládal
         latinský jazyk, dlho sa s nami zhováral, vypytujúc sa na príčinu, na zásady nášho
         náboženstva, učenie atď. Keď sme odpovedali na otázky, akoby sa bol pozabudol, úprimne nám
         odhalil reťaz budúcich pohrôm. Do Messiny vraj tiahne vojsko, aby poskytlo Španielom pomoc
         proti Francúzovi. Najprv prídeme na galeje do Neapola a potom nás musia hneď poslať ako
         veslárov do Messiny. Tak sa potom aj stalo. Veľa rozprával o Scylle,
    <sup>
     [
     <a class="footnote" href="#ftn.d56e1472" name="d56e1472">
      109
     </a>
     ]
    </sup>
    Charybde, Tyrrhenskom mori, Františkovi zo Sv. Pauly.
    <sup>
     [
     <a class="footnote" href="#ftn.d56e1478" name="d56e1478">
      110
     </a>
     ]
    </sup>
    Od niektorých Uhrov kúpil strieborné uhorské spony, ktoré pri prehliadke
         nechali oslepení prehliadači v šatách poniektorých väzňov. Od pána //Juraja// Lániho prijal
         Kresťanského Terentia
    <sup>
     [
     <a class="footnote" href="#ftn.d56e1484" name="d56e1484">
      111
     </a>
     ]
    </sup>
    a pozrel si piesne s modlitbami.
   </p>
   <p>
    Dňa 28. apríla (bola druhá nedeľa po Veľkej noci) //ráno// sme schádzali z vrchu. Pri
         jeho úpätí spadol chorý Gregor Illyés a vzdychal, že nevládze ísť ďalej. Nechali ho teda
         tam s ubytovateľom a s jedným vojakom. Dotiaľ ležal na zemi a nechcel ísť za nami, hoci ho
         bili, až kým nezakročil zástavník. Donútil ho ísť za nami, hrozne zbitého a na smrť
         prestrašeného puškou, akoby ho už mali prestreliť guľkou, ba zahnal ho hojnou bitkou až po
         úpätie vrchu ležiaceho oproti na druhej strane rieky, kde sme čakali.
   </p>
   <p>
    //„Pri zostupovaní z vrchu som odbočil“ — vraví Masník — „a natrafila sa mi dolina,
         ktorá bola veľmi súca na útek. Neurobil som to, lebo z druhej nohy nám ešte nesňali
         putá.“//
   </p>
   <p>
    Napoludnie sme prišli k Iuliopolinu. Pri tomto meste sme zastali na rovine. Tu som si
         //druhý raz po 8. septembri// pochutil na kúštiku mäsa //(prvý raz v Grazi)//, ktoré dostal
         a rozdelil pán magister Steller. Nebol väčší než jadro vlašského orecha, ale poskytol takú
         chutnú lahôdku, že sa nedá prirovnať ani k tomu najvyberanejšiemu pokrmu. Prenikol celým
         telom ako všeliek. Rovnako aj pán Timkovič nadobudol podobný pôžitok z jedného vajca.
   </p>
   <p>
    Za tmy sme prišli do mesta, ktoré sa volá Pescopenaro. Tu nás zavreli do nejakého
         ledabolo urobeného staviska za //mestské// hradby. Uprostred neho boli dvercia či laty,
         ktoré sa dali nadvihnúť. Na nich sme zaujali miesto my štyria spoločníci tohto nesmierneho
         nešťastia. Pri obloku, ktorý bol veľmi vysoko //(päť alebo šesť lakťov)//, sa uložili
         ostatní. Už sme o sebe vedeli, že pomýšľame na útek, a preto želieme za obsadeným oblokom.
         A hľa, keď sa chceme umyť a nadvihneme latu, fľaštička s vodou spadne! A ako ju stadiaľ
         dvíhame, zbadáme miesto, veľmi súce na vykĺznutie. Akoby nás mlčky pozývalo. Pretože sa
         bojíme prítomných vojakov, necháme tam fľaštičku prenocovať. Aby nám nechýbala taká
         potrebná vec, ráno zostúpi dolu ctihodný Tobiáš Masník a vezme ju stadiaľ. Pod latami, na
         ktorých sme ležali, bol rebrík, po ktorom sa vyhadzovalo hore seno. Aj stadiaľ sa dalo
         veľmi šikovne zostúpiť cez ďalšiu dlážku maštale, ktorá bola celú noc otvorená. Veľmi
         blízko nej bol les. Veru sme želeli, že sme zanedbali takú príležitosť.
   </p>
   <p>
    Tu v Pescopenare prišiel akýsi duchovný a kňaz, ktorý niekoľkým z nás zaobstaral //za
         ich peniaze// chlieb a syr. Položil nám niekoľko otázok o náboženstve, ale nevedel vydať
         počet ani zo svojho náboženstva.
   </p>
   <p>
    Bolo vidieť, že Gregor Illyés, uhorský duchovný augsburského vyznania v cirkvi
         malomsokskej pri Rábe, je väčšmi a väčšmi chorý od toho dňa, keď sme sa pohli z mestečka
         Chieti. Keď v Orosde prekročil hranice svojich síl a prosil kapitána, aby ho tam nechal,
         ten ho niekoľkokrát udrel po hlave, ba začal vyťahovať z pošvy meč, že ho prebodne.
         Ctihodný Tobiáš Masník mu vtedy podopieral plecia a viedol ho. Čo s ním urobili pri Monte
         Lublane, som už ukázal. A hoci ho napokon vyložili na osla a hnali s ostatnou batožinou,
         keď to lenivé zviera pomalšie kráčalo, predsa skôr a dvojnásobne bili sediaceho Gregora
         Illyésa ako osla. A tak po celej ceste chradol a zlá choroba sa zväčšovala. Pretože väzni
         boli veľmi hladní, rozhorúčení od jarnej páľavy, hneď zrána si napĺňali vysušené hrdlá
         vodou, najmä starci, akoby sa už viac nemohli napiť. A keďže jej nebolo všade hojnosť,
         mnohí pili z riek. Niektorí si dokonca urobili zo slamy rúročky a chceli sať špinavú vodu
         zo šľapají dobytka, ale vojaci ich hojne bili, štedro zasypávali nadávkami a odháňali.
         Mnohí sa z toho nakazili červienkou.
   </p>
   <p>
    Toto nešťastie postihlo aj spomínaného pána Gregora Illyésa, či Helyho. Ako som už
         uviedol, spadol pri osade pod Monte Lublane a nevládal ďalej kráčať. Zástavník sa ledva
         udržal, aby ho hneď nezastrelil. Povedal, že nikoho živého nemôže nechať, lebo ináč by
         musel vydať počet, kam sa taký podel. „Keby však všetkých uchytil diabol,“ povedal, „hneď
         by mi to bolo milšie!“ Boh uchovaj! Keď pána Illyésa vyložili na osla, horko-ťažko ho
         napokon dopravili do Pescopenara, pričom ho ustavične bili. K červienke sa pridružila
         horúčka a ostatné príznaky choroby. Keď sme ho povzbudzovali k trpezlivosti a vytrvalosti,
         povedal: „Viem to, že neprídem do Neapola. A kiežby ma Boh tým chytrejšie vytrhol z rúk
         týchto prenasledovateľov!“
   </p>
   <p>
    Dňa 29. apríla (v pondelok po druhej nedeli po Veľkej noci) pán Samuel Nikletius prosil
         oficierov, aby ho nechali, lebo už nemá nádej, že bude ďalej žiť. Nijako to nechceli
         urobiť. Ubytovateľ Sojka nás však prinútil, aby sme ho vyložili na osla. Keď sme ho
         vyložili, polomŕtveho, z oboch strán ho podopierali Štefan Sedényi, Michal Paulovič a
         Krasznai. Pomedzi ruky podopierajúcich ho bije akýsi frajter a nešetrí ani posledný dych.
         Medzitým prosí pán Štefan Séllyei, pápsky superindendent, aby s ním zaobchádzali
         láskavejšie. Ale keď počul tie slová Sojka, hľa, hneď chytí kameň a najprv mu vylepí
         zaucho, potom ho päsťou, v ktorej držal kameň, udrie do nosa, poraní a dokrvaví! Strašne
         pritom kľaje. Ideme teda ďalej so slzami a vzdychmi. A keď sme od mesta prešli takmer
         italskú míľu a hnali nás vpredu a osol sa potkýnal o kamene, Gregor Illyés sa zrazu z neho
         biedne zrúti. Už nie je vôbec pri vedomí. Leží na zemi zbavený všetkých zmyslov i reči.
         Traja spomínaní väzni mu pomáhajú, a kým príde kapitán a zástavník, utešujú ho a
         povzbudzujú, volajúc mu do ucha, aby odporúčal svoju dušu Bohu. Ale úbohý zomierajúci je
         zbavený aj tejto útechy. Keď totiž pristúpi kapitán a zástavník, zakážu ho utešovať. A
         pretože vidia, že už niet nádeje, že bude ďalej žiť, rozkážu vojakom, aby ho vyzliekli, a
         vezmú mu, čo sa im zdá ešte cenné, ako topánky, opasok, klobúk a šaty. Väzňov odvedú k nám.
         Jeho ponechajú //na ceste// za obeť psom a vtákom.
   </p>
   <p>
    Čo sa s ním potom stalo, nemohli sme sa dozvedieť. Keď sme však my dvaja boli vo väzení
         v Capracotte, dostal sa k nám chýr, že ho dedinčania zaniesli do mesta, kde sa prebral a
         ožil, ale o niekoľko dní zomrel a bol pochovaný.
   </p>
   <p>
    Po tejto strašnej a smutnej udalosti //dňa 29. apríla// sme prišli napoludnie do
         Capracotty, //aby si vojaci odpočinuli.// Tu sme aj prenocovali. A keď väzni naliehajú,
         snímu im putá aj z druhej nohy a prikážu im, aby ich niesli a opatrovali okolo pása.
         //Kapitána bezpochyby trochu dojal osud Gregora Illyésa.//
   </p>
   <p>
    Dňa 30. apríla sme ostali a odpočívali v Capracotte. Hoci nás toho dňa ráno vyviedli a
         zošikovali na ďalší pochod, oficieri a hneď po nich aj vojaci s nami sa vrátili na svoje
         miesta, lebo obyvatelia nedodali dostatočný počet koní a oslov na nesenie nákladu.
   </p>
   <p>
    Vojaci začnú byť spupní, znášajú haluzie z ohrád, zakladajú ohne, zháňajú z planín kozy
         a posekajú ich na mäso, vtrhnú do niektorých domov a odnášajú nájdené víno, z ktorého dajú
         aj nám dúšok na príkaz niektorých oficierov.
   </p>
   <p>
    Doprostred brlohu nám hodili ako psom vnútornosti a hlavy dvoch kôz. Keď sme dostali
         dovolenie, niektorí z nás ich ako-tak poumývali a piekli na ohni, hoci aj v lejaku, ktorý
         bol taký hustý, že len tak-tak neudusil oheň. Ako priniesli tieto vnútornosti, upečené len
         napoly, rozdelili ich medzi všetkých. Videli sa nám ako najväčšia hostina.
   </p>
   <p>
    Z hustého lejaka sa pri vchode nazhromaždila voda, ktorá nám veru pripravila málo
         pohodlný odpočinok.
   </p>
   <p>
   </p>
   <div class="footnotes">
    <br/>
    <hr align="left"/>
    <div class="footnote">
     <p>
      <sup>
       [
       <a class="para" href="#d56e1396" name="ftn.d56e1396">
        103
       </a>
       ]
      </sup>
      <span class="emphasis">
       <em>
        vlačuhy
       </em>
      </span>
      — dopravný prostriedok podobný saniam (na zvážanie
               dreva a pod.)
     </p>
    </div>
    <div class="footnote">
     <p>
      <sup>
       [
       <a class="para" href="#d56e1412" name="ftn.d56e1412">
        104
       </a>
       ]
      </sup>
      <span class="emphasis">
       <em>
        Chieti…
       </em>
      </span>
      — mestečko s troma rímskymi chrámami (1. stor.) a s
               chrámom, ktorý má románsko-gotickú zvonicu (14. — 15. stor.)
     </p>
    </div>
    <div class="footnote">
     <p>
      <sup>
       [
       <a class="para" href="#d56e1427" name="ftn.d56e1427">
        105
       </a>
       ]
      </sup>
      <span class="emphasis">
       <em>
        Mikuláš Radolovicius
       </em>
      </span>
      — gróf, arcibiskup v Chieti
     </p>
    </div>
    <div class="footnote">
     <p>
      <sup>
       [
       <a class="para" href="#d56e1433" name="ftn.d56e1433">
        106
       </a>
       ]
      </sup>
      <span class="emphasis">
       <em>
        okov
       </em>
      </span>
      — okovaná nádoba na tekutiny (sud s obsahom 56,6
               litra)
     </p>
    </div>
    <div class="footnote">
     <p>
      <sup>
       [
       <a class="para" href="#d56e1445" name="ftn.d56e1445">
        107
       </a>
       ]
      </sup>
      <span class="emphasis">
       <em>
        pohárnik
       </em>
      </span>
      — dvorský hodnostár, ktorý mal na starosti
               víno
     </p>
    </div>
    <div class="footnote">
     <p>
      <sup>
       [
       <a class="para" href="#d56e1451" name="ftn.d56e1451">
        108
       </a>
       ]
      </sup>
      <span class="emphasis">
       <em>
        miestokráľ
       </em>
      </span>
      — Anton Peter Alvarez z Astorgy, španielsky
               markíz, miestokráľ Neapola od r. 1672 (od r.1675 ním bol markíz de los Vélez, od r.
               1683 markíz de Carpio).
     </p>
    </div>
    <div class="footnote">
     <p>
      <sup>
       [
       <a class="para" href="#d56e1472" name="ftn.d56e1472">
        109
       </a>
       ]
      </sup>
      <span class="emphasis">
       <em>
        Scylla
       </em>
      </span>
      — Skylla, skalnaté bralo v mori v Messinskej úžine
               oproti víru Charybde
     </p>
    </div>
    <div class="footnote">
     <p>
      <sup>
       [
       <a class="para" href="#d56e1478" name="ftn.d56e1478">
        110
       </a>
       ]
      </sup>
      <span class="emphasis">
       <em>
        František zo Sv. Pauly
       </em>
      </span>
      — (1416 — 1507), zakladateľ rádu
               eremitov sv. Františka (1474), ktorý premenil pápež Alexander VI. r. 1492 na rád
               minimov (najmenších bratov, paulínov)
     </p>
    </div>
    <div class="footnote">
     <p>
      <sup>
       [
       <a class="para" href="#d56e1484" name="ftn.d56e1484">
        111
       </a>
       ]
      </sup>
      <span class="emphasis">
       <em>
        Kresťanský Terentius
       </em>
      </span>
      — Terentius Christianus, súbor štyroch
               biblických komédií, ktoré štýlom rímskeho komediografa Publia Terentia Afra (asi 185
               — 159 pred n. l.) napísal nemecký protestantský spisovateľ Kornelius Schoneus.
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e1521">
       </a>
       Opis úteku
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    Dňa 1. mája oficieri, ktorých uprosia obyvatelia, znovu rozkážu vojakom, aby sa dali na
         pochod a priviedli nás. Tak sa aj stalo. Vykročili sme teda stadiaľ okolo siedmej hodiny.
   </p>
   <p>
    Keď sme okolo ôsmej alebo deviatej prechádzali cez spomínaný vrch, rektor krupinskej
         školy Juraj Láni zaostal za nami a nebadane sa vojakom vytratil. Ihneď sme zbadali a
         vedeli, že je neprítomný, ale mlčali sme. A keď sme odpočívali na vrchu, hľadali ho medzi
         nami, ale sami oficieri nadhodili, že hádam ide vpredu s batožinou. Keď sme to potvrdili,
         uverili. A ako sa už slobodný uberá inou stranou vrchov a inou cestou a mal by byť od nás
         už ďaleko, hľa, po troch hodinách príde z druhej strany napoludnie k tej istej krčme a
         kláštoru pri mestečku S. Pietro, kde sme sa rozložili na lúke! Prestrašený sa zvrtne späť a
         ako uvádza,
    <sup>
     [
     <a class="footnote" href="#ftn.d56e1532" name="d56e1532">
      112
     </a>
     ]
    </sup>
    skočí do dajakej jamy, kým neprejdú vojaci, a tak sa zachráni. Niektorí z nás
         ho videli, a preto sa ešte väčšmi utvrdila domnienka, že bol s batožinou. Keď sme stadiaľ
         odchádzali bez spomínaného Lániho, znovu povstalo veľké dohadovanie. Jedni totiž hovorili,
         že ho teraz napoludnie videli medzi vojakmi, druhí, že nejde s batožinou, — a tak okolo
         jeho zmiznutia panovala neistota a pochybnosti.
   </p>
   <p>
    Toho istého dňa — 1. mája — sa dohovárame už celý deň so ctihodným Tobiášom Masníkom a
         dohodneme sa na tom, že aj my sa stratíme vojakom, ak budeme mať príležitosť ujsť. Keby sme
         sa totiž toho dňa o to nepokúsili a večer by zistili, že Láni chýba, ľahko sme mohli
         usúdiť, že by prísnejšie na nás dozerali, a preto by sme už nemali nijakú príležitosť
         utiecť. //A hoci sme mali dosť vhodných príležitostí na útek, zo strachu sme ich
         nevyužili.// Ale prv než sme uvažovali o úteku, dohodli sme sa, že nebudeme jeden druhému
         nič vyčítať, nech padne kocka na ktorúkoľvek stranu, lebo sme vedeli, že nie je možné
         vyviaznuť bez obrovského nebezpečenstva. //Obetovali sme však všetok svoj život, aby sme sa
         pokúsili inde zomrieť, než by sme mali zomrieť od hladu a od bitky vojakov. Veď taký koniec
         by nás čakal rovnako aj v lesoch!//
   </p>
   <p>
    Keď sme teda videli, že prenasledovatelia nám nedovolia zomrieť dôstojnou mučeníckou
         smrťou, ale chcú nás zniesť zo sveta pomalým trápením, a to najmä v neprítomnosti ľudí, keď
         sme ďalej uvažovali, že by sme azda mohli //väčšmi// osožiť cirkvi, ak si zachováme útekom
         život, a najmä keď sme zvážili, že už predtým //celý rok// vo väzení sme osvedčili
         neochvejnosť vo viere, tak sme v tento deň — to jest 1. mája — večer okolo piatej hodiny
         ušli pomedzi vinohrady neďaleko mestečka Isernie. Vojaci už boli vtedy nedbanlivejší a
         bezstarostnejší. Pred nami šiel pán Szilvási a za nami pán Séllyei //z Pápy. A keď sme od
         nich odbočili a dali sme sa na útek,// tí na nás volali: „Kamže? Kamže?“
   </p>
   <p>
    Nedá sa veru povedať, čomu sa na tomto úteku skôr čudovať. Stalo sa to blízko mestečka,
         takže takmer o štvrťhodinu začali po nás pátrať. Hoci sa medzi vinohradmi krútil chodníček,
         ktorý bol z oboch strán trochu krytý, predsa čoskoro viedol do otvoreného vinohradu, ktorý
         netienilo nijaké krovie. Keď sme odbehli len zo päťdesiat krokov, vojaci nás mohli veľmi
         ľahko zbadať. Preto sme podchvíľou obracali dozadu oči a mysleli sme a obávali sme sa, že
         nás prenasledujú a už-už sú nám za chrbtom. Je to žalostný a zúfalý útek! Bežíme k domčeku
         vo vinohrade, aby sme sa skryli medzi jeho stenami. Ale hľa! Za stenou domčeka odvrátenou
         od vojakov schoval Ital pred vojenskými očami dva naložené osly. Vzájomne sme sa vystrašili
         a vyľakali. A zas ako zachvátení šialenstvom sme sa rozbehli od Itala, v ktorom sme už
         videli budúceho zradcu, čo nás zbaví akejkoľvek nádeje na záchranu života. Keď sa tadiaľto
         ponáhľame do maličkej doliny, hľa, poznove nešťastní naďabíme na pastierov oviec! Tu nás na
         ďalšej ceste a úteku znepokojuje psí brechot a krik vartášov. Keď už ustaneme, kráčame
         trochu pokojnejšie. Zrazu zmĺknu psi aj vartáši. Potom sa dostaneme do tej doliny, odhodíme
         putá, necháme dedinské šaty a ostatnú ťarchu a vlezieme do tŕnia, kde trčíme, mlčíme, ledva
         sa odvažujúc dýchať. Hoci sme sa vzchopili a hodlali pokračovať v úteku, predsa sme sa
         rozhodli, že tu prenocujeme, lebo sa už schyľovalo na noc. Usudzovali sme a boli sme
         presvedčení, že tí, čo by nás hádam chceli hľadať, si nevšimnú a bez podozrenia prejdú
         okolo takého opovrhnutiahodného miesta.
   </p>
   <p>
    //Večer a pri východe dennice sme počuli, ako tadiaľ prechádzajú ľudia. Nezistili sme,
         či to boli prenasledovatelia.//
   </p>
   <p>
    Keď sme však v tom kroví trčali s hlavami spočívajúcimi blízko seba, pred východom
         dennice premohol na chvíľu ctihodného Tobiáša Masníka spánok. Snívalo sa mu, že vidí
         hodinovú rafiku. Na jej konci ukazujúcom hodiny napísané tri //čierne// písmená
    <sup>
     [
     <a class="footnote" href="#ftn.d56e1548" name="d56e1548">
      113
     </a>
     ]
    </sup>
    — akoby obrátené na juh: N. M. R.
    <sup>
     [
     <a class="footnote" href="#ftn.d56e1554" name="d56e1554">
      114
     </a>
     ]
    </sup>
    Rafika stála na siedmej hodine. Keď sa zobudil, hneď mi to rozprával, lebo som
         bdel. A doložil: „Keď sa má dať niečo na sny, tak sme sa darmo dali na útek. Znova nás budú
         viesť ako väzňov do Neapola. Stadiaľ pôjdeme po Mori do Ríma.“ //V súvislosti s tým
         očakávaným poslaním, ktoré potom nasledovalo, prišlo mu teraz na myseľ, o čom boli
         presvedčení niektorí väzni.// Poniektorým totiž nahovorili nejakí vojaci, že nejdú na
         galeje, ale že ich majú poslať do Ríma na slávnosť a na milostivý rok.
    <sup>
     [
     <a class="footnote" href="#ftn.d56e1560" name="d56e1560">
      115
     </a>
     ]
    </sup>
    Splnilo sa to teda, ale celkom ináč, lebo božou milosťou sme neočakávane išli
         slobodní do Neapola, stadiaľ po Tyrrhenskom mori do Ríma.
   </p>
   <p>
    Keď 2. mája vychádzala dennica, vzdychajúc sme sa pomodlili k Bohu, vyliezli sme z
         krovia a pustili sme sa rovno cez vrchy. Ale znezrady sa chytrejšie rozvidnilo. A keďže sa
         sem i tam ponevierajú vartáši oviec, celý deň trčíme oproti nejakému domčeku v malom
         hájiku. Ctihodný Tobiáš Masník tam zahodil líščie kožušiny zo šiat. Nechal si však nejaké
         kusy na prsia. //Túto podšívku si horko-ťažko zadovážil v Uhorsku, ale tu ju nemohol predať
         za nijakú cenu.//
   </p>
   <p>
    Mali sme iba kúsok chleba. Keď sme si ho rozdelili ráno a večer, ušli sa nám kúštičky,
         ktoré neboli väčšie ako orech.
   </p>
   <p>
    Rozhodli sme sa, že budeme v noci pokračovať v ceste. Preto vojdeme večer do záhrady
         ležiacej pri domčeku, v ktorej je zasadený cesnak, cibuľa, šalát a iná zelenina a odnesieme
         si stadiaľ trochu so sebou. Pokračujeme v noci, ale dlho blúdime a hľadáme cestu, po ktorej
         sme prišli s vojakmi. Ako tak v noci blúdime, natrafíme na stajne pre dobytok a na
         vartášov. Keďže nikdy nie sú bezpeční pred zbojníkmi, hneď sa chopia zbraní a od jednej
         chatrče k druhej si navzájom dávajú dohovorené znamenie — hvízdajú. Brechot psov a výkriky
         prenasledujú nešťastných //väzňov//. Keď sa však mesiac skryje za mrakom, ostaneme
         //tíško// pri hŕbe nahádzaného kamenia a nepohneme sa viac z miesta. Psi prestanú brechať,
         vartáši prenasledovať.
   </p>
   <p>
    Medzitým pomaly a pomaly trošku poodídeme a odpočinieme si, kým sa nerozbrieždi.
         Rozhodli sme sa, že sa vrátime na tú cestu, po ktorej nás určite viedli, nech sa to skončí,
         ako chce.
   </p>
   <p>
    //Ostatných väzňov vedú 2. mája — tak ako predtým — do Isernie smerom na Neapol. Mnohí
         sú vysilení a očakávajú blaženú smrť. Najväčšmi bol vyčerpaný sedemdesiatročný muž Michal Gotsch,
    <sup>
     [
     <a class="footnote" href="#ftn.d56e1577" name="d56e1577">
      116
     </a>
     ]
    </sup>
    duchovný kalinovskej cirkvi v Novohradskej stolici. Ledva vládal 3. a 4. mája
         pokračovať v ceste.
   </p>
   <p>
    Dňa 4. mája niektorí oficieri ostanú v Capue s podplukovníkom, ktorého náhle zachvátila
         zhubná horúčka.
   </p>
   <p>
    Dňa 5. mája odvedú väzňov z Capuy do mestečka Aversy, ktoré je veľmi blízko mesta
         Neapola. A v bráne tejto Aversy spadne a vydýchne toho istého 5. mája (bola tretia nedeľa
         po Veľkej noci) spomínaný väzeň pán Michal Gotsch, ktorého nesmierne trápili a bili.
         Ostatní, ktorých od neho odviedli preč, nevedeli, či ho pochovali a kde.
   </p>
   <p>
    Dňa 6. mája odvedú väzňov do Neapola. Tu ich márne nútia, aby si vzali zbrane a vojenské
         šaty. Posmievajú sa im a zavedú ich k úradníkovi, ktorý zapisuje na galeje. Ostrihajú im
         hlavy a brady, zapíšu ich do zoznamu väzňov a odvedú na galeje. Dráb alebo trubač, ktorý
         kráča pred odsúdeným na galeje, vôbec neoznámi podľa obyčaje tohto mesta rozsudok. Potom
         ich pripútajú reťazami k trojvesliciam a zaobchodia s nimi oveľa horšie ako s ostatnými.
         Dávajú im sucháre a vodu. Denne ich nútia do roboty sputnaných po dvoch a dvoch.
   </p>
   <p>
    Dňa 10. mája zomrie v neapolskom špitáli Štefan Füleki, duchovný augsburského vyznania.
         Chorí väzni majú veru špitál a lekára. Kto naozaj ochorie, ostane tu prísne vartovaný. Tu
         teda aj zomrel spomenutý väzeň. Nevieme, či bol pochovaný a kde.//
   </p>
   <p>
    Dňa 3. mája sme vystúpili k osade Maiorane, ktorá je na vrchu. Tu ctihodného Tobiáša
         Masníka, pozbaveného akéhokoľvek pokrmu, už-už opúšťali sily a takmer odpadol. Obišli sme
         mestečko, a hoci nás obyvatelia videli, predsa nikto neprišiel, aby nás zadržal.
   </p>
   <p>
    Šiel tadiaľ mládenec k svojmu stádu. (Nechovajú totiž kravy doma, ale trochu obďaleč od
         miest majú murované ohrady, lebo nepoznajú staviská z dreva.) Keď videl kráčať ľudí v
         cudzokrajnom odeve, neodvažoval sa priblížiť, lebo bol ďalej od mestečka. Len čo sme však
         boli na druhej strane vŕšku, čakali sme v zákrute, kým neprišiel k nám. Keď prichádzal,
         vyšli sme mu oproti a žiadali sme pokorne chlieb, pričom sme ukazovali, že dáme zaň jeden
         sold. Rozdelí sa s nami o chlieb, ktorý mal, a prijme od nás sold. Pohol ho k tomu skôr
         strach ako súcit. Chlieb mal asi libru.
    <sup>
     [
     <a class="footnote" href="#ftn.d56e1595" name="d56e1595">
      117
     </a>
     ]
    </sup>
    Polovica z neho a zelené cibuľky vzpružili naše ochabnuté sily.
   </p>
   <p>
    Bolo to neďaleko Ovidiovho
    <sup>
     [
     <a class="footnote" href="#ftn.d56e1603" name="d56e1603">
      118
     </a>
     ]
    </sup>
    rodiska Sulmony. Tu si odpočinieme v odľahlej zátočine rieky a vystúpime z
         južnej strany na vrch, aby sme šli a vracali sa po tej istej ceste, po ktorej nás viedli
         vojaci, a nie po inej. Každý závan vzduchu nás vystraší. A podchvíľou zastaneme na ceste,
         hľadáme korienky, aby sme utíšili hlad, tu i tam trháme a jeme lístie z mladých dubov. Hľa,
         nečakane vidíme zboku prichádzať piatich Italov, akoby nás prenasledovali! Vydesí nás krik
         vartášov a akýchsi chlapcov. Z druhej strany sa zjavia ďalší Itali. Už by si bol myslel, že
         nás lapia, ale si len šeptali a nechali nás slobodne ísť.
   </p>
   <p>
    Radovali sme sa teda v duchu a o deviatej hodine večer sme prišli do krčmy pri S.
         Pietre. Ako už o tom bola reč, videli sme tam Juraja Lániho, keď sme sa rozložili na lúke.
   </p>
   <p>
    Tunajší krčmár v nás spoznáva väzňov. Vypytuje sa na útek. A keď predstierame, že nás
         prepustili pre chorľavosť, alebo že nás nechali na ceste, spytuje sa na slobodný pas.
    <sup>
     [
     <a class="footnote" href="#ftn.d56e1614" name="d56e1614">
      119
     </a>
     ]
    </sup>
    Ak by sme ho nemali, spomína väzenie, ba vystierajúc ruky ukazuje a vraví, že
         musíme byť spútaní. Zmieni sa o Jurajovi Lánim. Nemenoval ho, ale posunkami naznačoval, že
         mal okolo pása putá. A tvrdil, že ho poslal do Ríma. Aj nám to poradil a ukázal cestu do
         Ríma. Ctihodný Tobiáš Masník mu predal za dvadsať soldov, to jest za desať grajciarov,
         látku zo šiat čiže šaty bez kožušín, ja za osem soldov fľašu.
   </p>
   <p>
    Tu sme si vyžiadali chlieb, víno a dve vajcia. Keď sme to dostali a zjedli, vybrali sme
         sa na cestu, ktorú nám ukázal krčmár. Ale len čo nás ľudia zo S. Pietra už nemohli vidieť,
         zase odbočíme do lesa, kde odpočívame a čakáme, kým sa nezotmie. Ale hľa! Priženie sa hustý
         lejak. Prinúti nás natrhať si najbližšiu burinu (suchú trávu) a urobiť si prístrešok. Márne
         sa usilujeme ochrániť sa pred lejakom. Vniká dnu zo všetkých strán. Ešte za súmraku nás
         prinúti vrátiť sa ku krčme, aby sme si tu trochu oddýchli pod nejakou opustenou strechou.
         Odpočívame teda v opustenej ohrade, ktorá má v jednom kúte akú-takú strechu, a to v
         nečistote, akoby nás bol vytiahol z vody. Trasieme sa a každú hodinu očakávame novú
         pohromu.
   </p>
   <p>
    Keďže v krčme a v niektorých ohradách spia ľudia, dňa 4. mája sa už pri východe dennice
         štveráme mokrí a od zimy takmer zahubení po zasnežených vrchoch. Táto provincia pri pohorí
         Maiella sa totiž celé leto teší len malému teplu, lebo ostatné horúce končiny Itálie sa s
         ňou o teplo vôbec nedelia. Štveráme sa, vravím, a pri S. Pietre už vidíme všade chodiť
         ľudí, ba poniže mesta zdravíme štyri ženy, ktoré plákajú v rieke bielizeň. Neutajujeme sa,
         ale predsa slobodne prejdeme okolo všetkých do najbližšej osady, ktorá leží takisto na
         vŕšku. Poradíme sa a kráčame priamo k domom, aby sme si zaobstarali chlieb prosbou alebo za
         peniaze. Na čo veru nedodá odvahu hlad? Natrafíme na dedinčana, ktorý dojí kravy. Žiadame
         ho posunkami, vzdychmi a so žalostnou tvárou, aby nám za peniaze doniesol chlieb. Ten hneď
         zatvorí ohradu a vystúpi vyššie na vŕšok. A keďže sa ukázal ochotným, vštepí nám
         podozrenie, že chce našu prítomnosť oznámiť richtárovi. Vyslovujeme rozmanité domnienky a
         chceme sa zachrániť útekom. Keby to dovolil žalúdok, sme odhodlaní nechať tam aj peniaze.
         Medzitým zostupuje z vŕšku iný dedinčan a nesie si na niečo povrazy. Ponáhľa sa rovno k
         nám. Už si myslíme, že bude strojcom nášho uväznenia. Keďže sa modlím, horlivo nazerá do
         Habermannovej nemeckej modlitebnej knižky,
    <sup>
     [
     <a class="footnote" href="#ftn.d56e1624" name="d56e1624">
      120
     </a>
     ]
    </sup>
    ktorú som si zaopatril od vojaka, a odíde. Zaženie z našich duší tieseň. Po ňom
         zostúpi aj náš kupec a prinesie chlieb za šesť soldov a syr za štyri. Vzdávame mu chválu a
         vďaku a opúšťame ho. Pokračujeme vo svojej ceste s dobrou nádejou a radosťou, akoby sme aj
         na iné miesta mohli vstúpiť pokojne a bezpečne.
   </p>
   <p>
    Zjeme kúsok chleba a syra. Trochu zablúdime, ale nájdeme svoju starú známu cestu a
         držíme sa jej.
   </p>
   <p>
    Rozličné veci nám robili starosť, najmä obstaranie nejakej bielizne pre ctihodného
         Tobiáša Masníka, aby si mohol odvšiviť šaty. //Už nemal nijakú bielizeň a okrem
         rozdriapaného vrchného šatu mu nič nezakrývalo telo.// Obávali sme sa, že vší bude hojnosť,
         lebo sme mali ustavične vlhké šaty.
   </p>
   <p>
    Prídeme znepokojení k opustenej krčme. Ja zastanem pri kameni, ktorý je položený pred
         dverami ako stôl. Ctihodný Tobiáš Masník vojde do pustej krčmy a hľa, nájde prázdne vrece,
         hrubšie, ale dosť súce na bielizeň, ktoré je tam pohodené iste božou prozreteľnosťou!
         Vďačne ho vezme a operie v najbližšej rieke. Neskôr si z neho vo väzení v Capracotte ušil
         bielizeň, keď mu akési dievča dalo nite. Bielizeň mu poslúžila v najväčšej núdzi, ale aj
         ako útecha, že ho Boh neopustí v núdzi ani v budúcnosti; a keby zomrel na ceste, neostal by
         holou mŕtvolou.
   </p>
   <p>
    Unaví nás nový //hojný// lejak, ale napoludnie vojdeme do veľkého opusteného kláštora v
         háji. Prejdeme v ňom celý vnútrajšok, //poprezeráme// všetky diery a brlohy a do vôle si v
         ňom odpočinieme. Niekoľko hodín sa pokúšame trením driev vykresať oheň, aby sme sa zohriali
         a osušili si šaty, ale márne.
   </p>
   <p>
   </p>
   <div class="footnotes">
    <br/>
    <hr align="left"/>
    <div class="footnote">
     <p>
      <sup>
       [
       <a class="para" href="#d56e1532" name="ftn.d56e1532">
        112
       </a>
       ]
      </sup>
      <span class="emphasis">
       <em>
        ako uvádza
       </em>
      </span>
      — v memoárovej próze Krátke a pravdivé historické
               vyrozprávanie ukrutného a takmer neslýchaného pápeženeckého väznenia (1676, IV.
               časť)
     </p>
    </div>
    <div class="footnote">
     <p>
      <sup>
       [
       <a class="para" href="#d56e1548" name="ftn.d56e1548">
        113
       </a>
       ]
      </sup>
      <span class="emphasis">
       <em>
        tri čierne písmená
       </em>
      </span>
      — v Laučekovom variante (str. 52):
               integrae (celé), v Pénterovom variante (l. 47 b): nigrae (čierne)
     </p>
    </div>
    <div class="footnote">
     <p>
      <sup>
       [
       <a class="para" href="#d56e1554" name="ftn.d56e1554">
        114
       </a>
       ]
      </sup>
      <span class="emphasis">
       <em>
        N. M. R.
       </em>
      </span>
      — Neapol, More, Rím
     </p>
    </div>
    <div class="footnote">
     <p>
      <sup>
       [
       <a class="para" href="#d56e1560" name="ftn.d56e1560">
        115
       </a>
       ]
      </sup>
      <span class="emphasis">
       <em>
        milostivý rok
       </em>
      </span>
      — lat. jubilaeum, v katolíckej cirkvi obdobie
               (každý dvadsiaty piaty rok), v ktorom možno získať všeobecné odpustky (odpustenie
               trestov za hriechy), ak sa splnia určité podmienky (napr. návšteva chrámov)
     </p>
    </div>
    <div class="footnote">
     <p>
      <sup>
       [
       <a class="para" href="#d56e1577" name="ftn.d56e1577">
        116
       </a>
       ]
      </sup>
      <span class="emphasis">
       <em>
        Michal Gotsch
       </em>
      </span>
      — Gótš, Gocs (1604 — 1675), ev. farár (Kalinov,
               1654 — 1674), ktorý zomrel pri italskej Averse (29. 4. 1676).
     </p>
    </div>
    <div class="footnote">
     <p>
      <sup>
       [
       <a class="para" href="#d56e1595" name="ftn.d56e1595">
        117
       </a>
       ]
      </sup>
      <span class="emphasis">
       <em>
        libra
       </em>
      </span>
      — funt, stará váhová miera rôznej hodnoty (napr.
               terstský funt = 476,96 gramu)
     </p>
    </div>
    <div class="footnote">
     <p>
      <sup>
       [
       <a class="para" href="#d56e1603" name="ftn.d56e1603">
        118
       </a>
       ]
      </sup>
      <span class="emphasis">
       <em>
        Ovidius
       </em>
      </span>
      — Publius Ovidius Naso (43 pred. n. l. — 18 n. l.),
               rodák zo Sulmony v Abruzzách, rímsky básnik (jeho najznámejším dielom sú
               Metamorphoses — Premeny)
     </p>
    </div>
    <div class="footnote">
     <p>
      <sup>
       [
       <a class="para" href="#d56e1614" name="ftn.d56e1614">
        119
       </a>
       ]
      </sup>
      <span class="emphasis">
       <em>
        slobodný pas
       </em>
      </span>
      — ochranný sprievodný list (protectionale, fede
               glajt, bezpečný list a pod.), ktorý potvrdzoval totožnosť cestujúceho a zaručoval mu
               voľný priechod cudzím územím
     </p>
    </div>
    <div class="footnote">
     <p>
      <sup>
       [
       <a class="para" href="#d56e1624" name="ftn.d56e1624">
        120
       </a>
       ]
      </sup>
      <span class="emphasis">
       <em>
        Habermannova nemecká modlitebná knižka
       </em>
      </span>
      — Christliche Gebete
               für allerlei Not und Stände (Kresťanské modlitby pre rozmanité potreby a povolania,
               1567) od doktora Jána Habermanna (1516 — 1590), rodáka z Chebu, profesora v Jene a
               Wittenbergu a superintendenta v Zeitzi. Bola preložená do slovenčiny (Modlitby
               křesťanské za všeliké potřeby každého člověka, jakéhokoli povolání, Levoča
               1656).
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e1640">
       </a>
       Uväznenie v Capracotte
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    Potom stadiaľ odídeme a zamierime ku Capracotte. Vystúpime na vŕšok oproti Capracotte.
         Je na ňom obrovský drevený kríž. Hneď nás spozorujú strážcovia. Pretože sa priženie lejak,
         odbočíme do hája, nazbierame haluze stromov so suchým lístím a urobíme opatrenia, aby sme
         sa tam mohli zdržať do súmraku, žeby sa nám podarilo — až nastane noc — stadiaľ vyviaznuť a
         vyhnúť sa Capracotte. Ale hľa! Dlhotrvajúci lejak, ustavičná zima, ukrutný hlad prekazia
         naše úmysly. Rozhodneme sa ísť do Capracotty, nech sa to skončí ako chce. Už sa vôbec
         nemôžeme vyhnúť pohrome, ktorá nám hrozí.
   </p>
   <p>
    Ideme do Capracotty. Spozorujú nás zďaleka. Dajú znamenie dvoma údermi na zvon. Vždy
         totiž ostražito vartujú kvôli banditom. Ak sa nejakí blížia, toľko ráz udrú, koľko ich je.
         Vojdeme do //malej// krčmy, ktorá je blízko kostola Blahoslavenej Márie Loretánskej.
    <sup>
     [
     <a class="footnote" href="#ftn.d56e1651" name="d56e1651">
      121
     </a>
     ]
    </sup>
    Pustovník tam alebo nie je, alebo sa //poriadne// zavrie. Trochu si
         odpočinieme.
   </p>
   <p>
    Keď prišiel podplukovník do Isernie a počul, že sa stratili traja väzni, napísal
         susedným mestám a dedinám, aby dávali na väzňov, čo ušli, pozor; a kto mu ich privedie, že
         dostane sto dukátov.
   </p>
   <p>
    Strážcovia a vojaci mesta Capracotty teda horlivo bdeli. Len čo odídeme od kostola,
         dvaja kráčajú oproti nám. A ako sa približujeme ku krížu, čakajú na nás. Keď uzrieme pod
         plášťami sklonené pušky, povieme si, že sme v rukách nepriateľov a už zase väzňami.
         Pozdravíme ich. Odpovedia na pozdrav a vedú nás rovno do mesta. Všetko utajujeme a
         vypytujeme sa ako cudzinci, kde by sme si mohli zaobstarať chlieb. Podotknú, že ich máme
         nasledovať a že nám zaraz ukážu kam. Zastanú pri apatieke, ktorú volajú „speciaria“ a
         apatekárov „speciales“.
    <sup>
     [
     <a class="footnote" href="#ftn.d56e1661" name="d56e1661">
      122
     </a>
     ]
    </sup>
    Apatekár sa nás opýta, kto nám dal slobodu. Odpovieme, že sme zoslabli a
         zostali pozadu, lebo nás nehnali ako väzňov, ale horšie než dobytok. Vyhráža sa, ale
         prepustí nás. Vojaci nás stadiaľ odvedú do väzenia.
   </p>
   <p>
    Medzitým sa obávame, že nás odlúčia, spoločne vzdycháme, prosíme za odvrátenie
         nešťastia, povzbudzujeme sa k vytrvalosti a podaním pravice si sľubujeme vernosť, že ani
         jeden neuverí, ak sa niečo povie o tom druhom. Bojíme sa, že každého dajú do iného väzenia.
         Privedú nás však k tomu istému väzeniu a prikážu, aby sme šli dnu. Keď sa spytujeme na
         príčinu uväznenia, akýsi duchovný, ktorý tam stojí, prezradí, čo písal podplukovník. A
         keďže sú poddaní Španielovi, musia poslúchať aj jeho oficierov.
   </p>
   <p>
    Tak nás teda 4. mája zaženú do väzenia v Capracotte!
   </p>
   <p>
    Mesto Capracotta sa prv volalo Laurea Capra.
    <sup>
     [
     <a class="footnote" href="#ftn.d56e1673" name="d56e1673">
      123
     </a>
     ]
    </sup>
    Ale keď ho prepadli a vyplienili banditi (zbojníci) a zanechali v jednom dome
         uvarenú a upečenú kozu, potom dostalo meno Capracotta. Od tých čias je proti útoku
         lúpežníkov jeho vnútorná časť obkľúčená vysokým múrom. Obyvatelia zimujú s dobytkom v
         Apúlii. Vracajú sa v júni a vo svojej provincii ostávajú takmer štyri mesiace. Nič im
         neposkytuje taký úžitok ako syr. Má tu veľmi dobrú chuť, vôňu, tučnosť. Vôbec sa nepodobá
         nášmu. Nerobia maslo. Namiesto neho používajú olivový olej. Ľudia majú drsné mravy.
         Domnievajú sa, že zbožnosť a dôstojnosť tkvie iba v držaní tela a v robení posunkov. Celé
         leto chodia ozbrojení, bezpeční inak pred vojskom, ale vždy majú strach z nájazdu
         lúpežníkov. Veď sa ich zhromaždí a tiahne z pápežskej ríše dvesto i päťsto, ba niekedy aj
         viac a vracajú sa s bohatou korisťou! Ešte podnes v Neapole a inde maľujú, vyrezávajú a
         vykresávajú chýrneho vodcu lúpežníkov, ktorý zhromaždil okolo desaťtisíc lúpežníkov a bol
         nebezpečný aj mestu Neapolu. Napokon ho lapili a sťali. Toto mesto má sotva dvesto domov,
         svojho veľkňaza
    <sup>
     [
     <a class="footnote" href="#ftn.d56e1679" name="d56e1679">
      124
     </a>
     ]
    </sup>
    s desiatimi kňazmi a dvanástimi klerikmi. A takisto ich je veľmi bohatá úroda
         vo všetkých osadách i dedinách. Niektorí kňazi sa tu ženia, plodia deti. Okrem omše sa
         venujú aj iným veciam. A keď im žena zomrie, postia sa a slúžia omšu. Vyžaduje sa však, aby
         sa oženili s pannou. Ženy sú veľmi škrekľavé a škriepne. Veľmi mocným hlasom chrlia
         kliatby, obnažujú si prsia a tlčú sa do nich, odkrývajú si hlavy, kľačiačky vyslovujú
         potupné a mrzké slová. Takmer každodenne to bolo možné vidieť z väzenia. Odev si samy
         zhotovujú a hlavy si zahaľujú. Majú mnoho detí. V nedeľné dni robia takisto ako aj v
         ostatné dni. Pravdaže, odvolávajú sa, že im to dovolil veľkňaz. V deň Najsvätejšej Trojice
    <sup>
     [
     <a class="footnote" href="#ftn.d56e1685" name="d56e1685">
      125
     </a>
     ]
    </sup>
    kuli štyria v kováčskej vyhni veľmi blízko väzenia. Zaiste ich na to nedonútila
         nejaká naliehavá potreba. Chlieb takmer nepekávajú v iné dni ako v nedeľné. Zbehlosť
         kováčov v chorobách koní a lichvy a v ich liečení je obdivuhodná. Na chrbty a boky oviec
         vypaľujú značky.
   </p>
   <p>
    V tomto meste bolo naše väzenie, a to horšie, určené pre zločincov. Nepochybne ho
         neriadili už niekoľko rokov. To sa dalo usúdiť podľa hŕby špiny. Nad ním stála kaplnka
         alebo, ako ju volajú, ofícium Blahoslavenej Panny Márie. Bĺch bolo také množstvo, koľko aj
         špiny. Pokrývali dlážku ako mravce.
   </p>
   <p>
    Časť tohto kraja je hornatá a veľmi chladná. V deň Božieho tela
    <sup>
     [
     <a class="footnote" href="#ftn.d56e1696" name="d56e1696">
      126
     </a>
     ]
    </sup>
    boli vrchy pokryté snehmi.
   </p>
   <p>
    //Toho dňa, keď nás odvádzali spútaných z väzenia (ako bude ďalej o tom reč), ukazovali
         sa v dolinách takmer prvé klasy, a to ešte nie všade. Keď sme nasledujúceho dňa šli do
         Capuy, uzreli sme akoby iný svet, lebo sme už videli, ako zvážajú do stodôl zožaté obilie a
         ľudí unavených od veľkej horúčavy.//
   </p>
   <p>
    Do tohto väzenia nás zavreli v sobotu večer pred treťou nedeľou po Veľkej noci, ktorá
         bola 4. mája. Neotvorili nám potom šesť týždňov, aby sme vyšli von, až kým nás z neho
         neodviedli.
   </p>
   <p>
    Keď sa väzenie zatvorí, prídu k obloku páter Anton Caulianus,
    <sup>
     [
     <a class="footnote" href="#ftn.d56e1708" name="d56e1708">
      127
     </a>
     ]
    </sup>
    rektor gymnázia, a „naturalis“ (tak volajú doktora lekárstva) a vypytujú sa na
         príčinu uväznenia, úteku, odvlečenia atď. Mestskí vojaci či strážcovia väzenia prekucú
         všetky naše veci. Nenájdu nič okrem nožov, ale na príhovor pátra Cauliana nám ich vrátia.
         Od lekára žiadame ďumbier na povzbudenie žalúdka. Poslal ho s priateľskou láskavosťou. Od
         pána Antona si pýtame dúšok vody. Vzal našu fľašku (barallicu), ktorú sme si obstarali ešte
         v Terste a doniesli z Adriatického mora. Postaral sa, aby bola naplnená vínom, priniesol ju
         a dobre nás občerstvil.
   </p>
   <p>
    Keď tamtí diváci odišli, hneď prišli ďalší. Triasli sme sa od zimy a od vlhkých šiat.
   </p>
   <p>
    Toho istého dňa za večerného súmraku prídu strážcovia a vložia nám na nohy železné puto,
         ktoré je také tesné a nepohodlné, že sa ledva môžeme hnúť z miesta. Nemalo totiž nijakú
         reťaz, ale len dlhšie železo, ktoré stačilo zovrieť nohu oboch väzňov. Obruč na nohe
         ctihodného Masníka bola taká tesná, že sa ňou nedalo ani pohnúť. Celú noc, hoci bola prvá,
         sme prebdeli vystretí na zemi.
   </p>
   <p>
    Dňa 5. mája (bola tretia nedeľa po Veľkej noci) popoludní k nám prišiel veľkňaz Peter
         Pavol Carphaneus, ktorému sme napísali prosbu, aby prikázal, žeby s nami zaobchádzali
         láskavejšie. Tak to radil urobiť pán Anton Caulianus. Rozprával sa s nami o mnohých
         veciach, o príčine odvlečenia, o luteránskom náboženstve, ktoré im je, čo sa týka článkov,
         celkom neznáme, o rímskom pápežovi, o ktorom dávajú obyčajne po celej Itálii takúto otázku:
         Či veríme v rímskeho pápeža? Na našu prosbu prikázal, aby nás zbavili železa. Strážcovia to
         aj urobili. Sľúbil, že nám donesú chlieb a vodu. Za svojho zástupcu ustanovil chrámového
         dozorcu, klerika Blažeja de Gabriele, ktorý nás mal navštíviť. Klerik to aj urobil a my sme
         sa všemožne usilovali získať si jeho náklonnosť.
   </p>
   <p>
    Aby sme nepomreli od zimy, dostali sme občas uhlie, ktoré sme zapálili. K zime sa však
         pridružili nepríjemné blchy, ktoré sa pričinili o to, že sme nemohli celé noci spať. Keby
         som to nebol ozaj skúsil, nikdy by som si veru nebol myslel, že také množstvo sa ich v zime
         udrží nažive. Keď takéto a iné nepríjemnosti celkom zbavovali spánku ctihodného Masníka,
         upadol do ťažkej choroby, ktorá ho strašne sužovala od 9. mája až do konca mesiaca. Tri
         týždne totiž spal sotva niekoľko hodín v ustavičnom boji s blchami, všami, zimou,
         polonahotou, hladom, blúznením, slabosťou a rozličnými trápeniami. Z božej vôle sa pomaly
         spamätal a na akomsi očistenom a vyvýšenom múriku vo väzení sa niekoľko prvých nocí trochu
         vyspal, kým aj na to miesto onedlho nevliezli blchy.
   </p>
   <p>
    Aj ja som bol vystavený podobnej chorobe a ostatným utrpeniam, a to mnoho dní predtým,
         ako nás stadiaľ odviedli.
   </p>
   <p>
    Keď sme sa vo väzení pokúšali urobiť oheň z dreva, ktoré nám podali cez oblok, tu nás
         len-len že neusmrtil dym, čo klesal až na zem.
   </p>
   <p>
    Čo sa týka živobytia, väzenský dozorca mal obchádzať s prosbou ľudí a žiadať, aby
         preukázali „la charita“ — skutok milosrdenstva. Robil to však veľmi zriedkavo. Ale
         spomínaný veľkňaz Peter Pavol Carphaneus, apoštolský doktor, a pán magister Anton Caulianus
         spočiatku, kým ešte chovali nejakú nádej, že sa obrátime (ak to tak treba povedať), často
         nám posielali chlieb, vajcia, syr, ba pán Anton tri razy dal poslať pečené mäso a olej.
   </p>
   <p>
    Veľmi dobre bolo, že nezabraňovali pristupovať k obloku väzenia žiakom, ktorí nám tajne
         dávali chlieb, papier, atrament, brká, čo sú pre nedostatok husí //a vtákov// drahé.
         //Jedno stojí sold.// Radi načúvali, ako sa rozprávame a spievame. Medzi nimi bol znamenitý
         mládenec Hieroným z Boccari,
    <sup>
     [
     <a class="footnote" href="#ftn.d56e1731" name="d56e1731">
      128
     </a>
     ]
    </sup>
    ktorý bol naozaj naším krkavcom a živiteľom.
    <sup>
     [
     <a class="footnote" href="#ftn.d56e1737" name="d56e1737">
      129
     </a>
     ]
    </sup>
    Nikdy totiž neprišiel s prázdnymi rukami. A keď ostatní odišli, tajne nám podal
         chlieb, syr, olej, víno, vajcia, papier, ryby a niekedy kúpil aj mäso. Dosť často nás
         obdaroval aj peniazmi. Boh nebeský nech mu to štedro odplatí!
   </p>
   <p>
    Ženy z najbližšieho okolia dojaté spevom často podávali dôkazy súcitu. Keď sme pýtali
         nite, chlieb, vodu, posielali nám to po svojich deťoch. Áno, aj samy pristupovali k obloku
         a veľmi sa chceli s nami zhovárať. Vypytovali sa najmä na manželky, či sme ich azda
         opustili. To veľmi často pohlo aj ich aj nás k slzám.
   </p>
   <p>
    Hieroným nám nosieval //morské// ryby,
    <sup>
     [
     <a class="footnote" href="#ftn.d56e1747" name="d56e1747">
      130
     </a>
     ]
    </sup>
    na ktoré bol odporný pohľad: bez kostí, očí a ostatných zmyslových ústrojov, so
         šiestimi chvostmi.
   </p>
   <p>
    Jedávali sme aj mäso zo zdochlín. Choré kozy alebo ovce, ktoré už-už idú zdochnúť, určia
         na zabitie. Voly alebo kravy neodsúdia na zabitie, ale ak samy zdochnú, živia sa mäsom z
         ich zdochlín. Tvrdia, že čerstvé mäso zo zdravého dobytka zakázala vrchnosť. Možno si ho
         zaobstarať len vo väčších mestách.
   </p>
   <p>
    Sluhovia a jednoduchí ľudia
    <sup>
     [
     <a class="footnote" href="#ftn.d56e1757" name="d56e1757">
      131
     </a>
     ]
    </sup>
    hlcú aj kocúry. Neuprednostňujú iné druhy mäsa ako v Španielsku. Preto tu v
         jednom dome chovajú po desať, dvanásť, šestnásť i dvadsaťštyri kocúrov a mačiek, ako u nás
         prasiatka alebo iné domáce zvieratá. Aj Hieroným z Boccari sa tak niekoľkokrát pred nami
         vystatoval, že vo svojom dome má a chová šestnásť kocúrov.
   </p>
   <p>
    Nič také však nevidieť v Neapole alebo v ostatných väčších mestách. V porovnaní s nimi
         je Capracotta veľmi drsná a zaostalá.
   </p>
   <p>
    Pri obloku väzenia boli často aj deti: chlapci alebo dievčatá. V ústach mali podľa
         svojej obyčaje zaslinený chlieb a kázali nám spievať. Keď nám podali napoly obhryzený
         chlieb, zjedli sme ho bez akejkoľvek ošklivosti.
   </p>
   <p>
    Toto väzenie bolo v tom znesiteľnejšie než leopoldovské v Uhorsku, že sme mohli slobodne
         spievať, modliť sa, čítať, písať. Áno, beztrestne bolo dovolené dať i vziať si chlieb. Keby
         len boli takí, čo by to častejšie robievali!
   </p>
   <p>
    //„V prvé dni“ — vraví Masník — „som si šil z vreca bielizeň. Nite mi dala nejaká žena.
         Bielizeň bola užitočná, potrebná a vhodná, lebo som sa veľmi obával, aby neostalo po smrti
         telo nahé, keďže som už predtým prišiel o všetku bielizeň.“//
   </p>
   <p>
    Vo väzení sme vykonávali nasledujúcu činnosť: Každý deň sme vstávali so slzami, //umyli
         sme sa,// dve hodiny sme sa modlili, spievali sme po latinsky, slovensky, nemecky raňajšie
         piesne, //ódy (ako sa volajú všeobecne),// kajúce žalmy. Potom sme čítali knihy,
    <sup>
     [
     <a class="footnote" href="#ftn.d56e1773" name="d56e1773">
      132
     </a>
     ]
    </sup>
    ktoré nám dal spomínaný Hieroným: Concilium Tridentinum (Tridentský koncil),
         Horatia, Ovidiove Metamorfózy, nejaké Ciceronove reči a Chronicon seu Compendium rerum
         theologicarum (Kronika alebo Príručka teológie) od Jána Bunderia Parížskeho. Tohto poslal
         veľkňaz po dišpute o rímskom pápežovi a o luteránskom náboženstve, ktoré volal sektou. Ten
         istý veľkňaz poslal aj breviár
    <sup>
     [
     <a class="footnote" href="#ftn.d56e1779" name="d56e1779">
      133
     </a>
     ]
    </sup>
    s výzvou, aby sme ho pozreli, či sa aj my krstíme týmto spôsobom atď. Odpísali
         sme si z neho kajúce a iné žalmy, ba aj niekoľko modlitieb. Napoludnie sme opäť spievali
         jednu hodinu, modlili sme sa a rovnako aj večer. Okrem toho sme radi trávili čas aj
         besedovaním so žiakmi. Veľmi mnohí viseli na našich ústach a podporovali nás chlebom a
         inými vecami. Niektorým sme zaznačili vzor písma a krasopisu, niektorým hádanky,
    <sup>
     [
     <a class="footnote" href="#ftn.d56e1785" name="d56e1785">
      134
     </a>
     ]
    </sup>
    iným žartovné verše. Veľkňazovi sme napísali báseň s trojitým anagramom.
    <sup>
     [
     <a class="footnote" href="#ftn.d56e1791" name="d56e1791">
      135
     </a>
     ]
    </sup>
    Takú istú aj spomínanému pánovi Caulianovi. Rovnako Blažejovi de Gabriele, keď
         dostal hodnosť diakona.
    <sup>
     [
     <a class="footnote" href="#ftn.d56e1797" name="d56e1797">
      136
     </a>
     ]
    </sup>
    Aj Hieronýmovi. Zo spomínaných kníh sme si urobili nejaké výpisky. Máme ich
         ešte dnes. Zvyšný čas sme venovali odvšivovaniu a oprave šiat.
   </p>
   <p>
    Keď sme naliehali, aby nás pustili na slobodu, odpovedali, že hneď nasledujúceho dňa po
         našom uväznení odišiel ráno jednooký vojak, ktorý nás lapil a uväznil, do Capuy za
         podplukovníkom, aby oznámil, že nás už lapili a zavreli do žalára. A keby to už nebol
         oznámil, vraveli, boli by sme mohli veru dostať milosť, ale teraz sa to už nemôže stať,
         lebo sa o tejto veci hádam dozvedel aj neapolský miestokráľ.
   </p>
   <p>
    Spomínaný vojak sa nedostal k podplukovníkovi, lebo toho už vtedy zachvátila náhla a
         zhubná horúčka. A tak sa vrátil sklamaný bez sľúbenej odmeny. A podplukovník medzitým, čo
         nás držali vo väzení, zomrel.
   </p>
   <p>
    Zdalo sa, že sa nám už zmarila všetka nádej na vyslobodenie a neostal iný liek iba
         trpezlivosť.
   </p>
   <p>
    V Anglone //(v mestečku vzdialenom// od Capracotty šesť alebo osem italských míľ)
         nechali chorých vojakov, //ktorí sa v Capracotte oddávali vínu//. Obávali sme sa, že nás
         odvedú s nimi. Keď sa však uzdravili, odišli o tri týždne bez nás do Neapola. //Len to sme
         si žiadali od Boha, aby sme sa už nedostali do rúk vojakom. Mysleli sme si, že sa radšej
         zmierime s katom.//
   </p>
   <p>
    V deň Vstúpenia Pána
    <sup>
     [
     <a class="footnote" href="#ftn.d56e1814" name="d56e1814">
      137
     </a>
     ]
    </sup>
    boli uväznení štyria občania, a pretože sa zdržiavali v prednej miestnosti
         väzenia, považovali sme to za isté, že nás vartujú, lebo nás hádam majú už-už odviesť k
         oficierom. K tomu pristúpilo i toto: Keď sa hrali hádzaním okrúhlych kameňov, nepochybne
         sme si predstavovali, že zahádžu kameňmi naše väzenie alebo istotne najbližší a susedný
         brloh, kam nás zavreli, aby nás zabili. Ale keď sme sa dozvedeli o príčine ich prítomnosti
         a o iných okolnostiach, opäť sme sa vzchopili na duchu.
   </p>
   <p>
    Medzitým sme sa utešovali božou milosťou, ktorá obmäkčuje ľudské srdcia. A keby nás azda
         chceli predať, nijako sme sa toho nehrozili, vraviac si, že ochotou, oddanosťou,
         pokornosťou atď. skôr dosiahneme milosť prepustenia od pánov, ktorí by nás ako dobytok
         vystavili a núkali na predaj. Boh aj dal do poriadku našu vec prostredníctvom zbožných, ale
         tak, ako sme si ani najmenej nepredstavovali želané oslobodenie.
   </p>
   <p>
    Vyrozprávame teda svoje oslobodenie.
   </p>
   <p>
    Dňa 10. júna, keď sme boli vo väzení, banditi (zbojníci) vyplienili susedné mesto. A
         pretože sa zdalo, že sa blížia ku Capracotte, vyvolali medzi obyvateľmi veľké zdesenie a
         zmätok. Ženy napĺňali všetko krikom. Deti, šatstvo a iné veci odnášali dovnútra mesta.
         Muži, ktorí boli prítomní a už sa vrátili s dobytkom z Apúlie, chopia sa zbraní, vystrelia
         a chystajú sa zahnať lúpežníkov. Pri našom väzení sa nachádzalo šesť puškárov. Bolo totiž
         vyššie položené a pred ním chodník. Aj nám podávali pušky, ale zdráhali sme sa, lebo sme
         nerozumeli zbraniam. Všetci kňazi a duchovní boli ozbrojení. Jeden z nich, čo nám zrejme
         vždy žičil a volal sa Dominik, pristúpil k nám a povedal, že už-už nastal čas nášho
         vyslobodenia, lebo zbojníci isto vylomia väzenie a darujú nám slobodu. Odviedli však iba
         niekoľko koní, ale aj tie pustili a obrátili sa od mesta inam.
   </p>
   <p>
    V tom čase, keď pre hroziace nebezpečenstvo povstala trma-vrma, bol v Capracotte človek
         z Teana, ktorý prišiel 8. júna s koňmi, aby nás odviedol. Pretože však strážcovia mesta,
         ktorí nás chceli odviesť, nemohli sa vzdialiť pre vpád lúpežníkov, čo vtedy už-už hrozil,
         nakúpil vlnu a vrátil sa bez nás k tým, čo ho poslali (o nich bude reč ďalej). A oznámil im
         čas, keď nás odvedú. Strážcovia ho určili na sviatok Božieho tela. Naši dobrotiví
         osloboditelia a patróni
    <sup>
     [
     <a class="footnote" href="#ftn.d56e1828" name="d56e1828">
      138
     </a>
     ]
    </sup>
    — ako predtým dva razy, tak teraz po tretí raz — sa teda kvôli nám vďačne
         unúvali z Neapola do Teana, čo sa nezaobišlo bez výdavkov.
   </p>
   <p>
   </p>
   <div class="footnotes">
    <br/>
    <hr align="left"/>
    <div class="footnote">
     <p>
      <sup>
       [
       <a class="para" href="#d56e1651" name="ftn.d56e1651">
        121
       </a>
       ]
      </sup>
      <span class="emphasis">
       <em>
        Blahoslavená Mária Loretánska
       </em>
      </span>
      — nazvaná podľa mesta Lorety,
               kde sa opatruje domnelý dom Kristovej matky Márie, ktorý podľa legendy preniesli
               anjeli z Nazaretu do Loreta
     </p>
    </div>
    <div class="footnote">
     <p>
      <sup>
       [
       <a class="para" href="#d56e1661" name="ftn.d56e1661">
        122
       </a>
       ]
      </sup>
      <span class="emphasis">
       <em>
        speciarai… speciales
       </em>
      </span>
      — (lat.) spisovne: spezieria (lekáreň)…
               speziale (lekárnik)
     </p>
    </div>
    <div class="footnote">
     <p>
      <sup>
       [
       <a class="para" href="#d56e1673" name="ftn.d56e1673">
        123
       </a>
       ]
      </sup>
      <span class="emphasis">
       <em>
        Laurea Capra… Capracotta
       </em>
      </span>
      — (tal.) ľudová etymológia
               (Vavrínová koza… pečená koza)
     </p>
    </div>
    <div class="footnote">
     <p>
      <sup>
       [
       <a class="para" href="#d56e1679" name="ftn.d56e1679">
        124
       </a>
       ]
      </sup>
      <span class="emphasis">
       <em>
        veľkňaz
       </em>
      </span>
      — Peter Pavol Carphaneus, doktor teológie,
               capracottský arcipresbyter (kňaz, ktorý má najvyšší stupeň vysvätenia) a opát
               (prestavený kláštora)
     </p>
    </div>
    <div class="footnote">
     <p>
      <sup>
       [
       <a class="para" href="#d56e1685" name="ftn.d56e1685">
        125
       </a>
       ]
      </sup>
      <span class="emphasis">
       <em>
        v deň Najsvätejšej Trojice
       </em>
      </span>
      — prvá nedeľa po Svätom duchu
               (ôsma nedeľa po Veľkej noci)
     </p>
    </div>
    <div class="footnote">
     <p>
      <sup>
       [
       <a class="para" href="#d56e1696" name="ftn.d56e1696">
        126
       </a>
       ]
      </sup>
      <span class="emphasis">
       <em>
        v deň Božieho tela
       </em>
      </span>
      — štvrtok po sviatku Najsvätejšej
               Trojice
     </p>
    </div>
    <div class="footnote">
     <p>
      <sup>
       [
       <a class="para" href="#d56e1708" name="ftn.d56e1708">
        127
       </a>
       ]
      </sup>
      <span class="emphasis">
       <em>
        Anton Caulianus
       </em>
      </span>
      — magister, rektor gymnázia a kňaz v
               Capracotte, pochádzajúci z Milána
     </p>
    </div>
    <div class="footnote">
     <p>
      <sup>
       [
       <a class="para" href="#d56e1731" name="ftn.d56e1731">
        128
       </a>
       ]
      </sup>
      <span class="emphasis">
       <em>
        Hieroným z Boccari
       </em>
      </span>
      — Hieronymus de Baccariis (Girolamo di
               Boccari, z Buccari, dnes Bakar pri Rijeke v Juhoslávii)
     </p>
    </div>
    <div class="footnote">
     <p>
      <sup>
       [
       <a class="para" href="#d56e1737" name="ftn.d56e1737">
        129
       </a>
       ]
      </sup>
      <span class="emphasis">
       <em>
        bol naším krkavcom a živiteľom
       </em>
      </span>
      — Podľa biblie (Prvá kniha
               kráľovská, 17, 6) izraelskému prorokovi Eliášovi, ktorý sa skrýval pri potoku Karit,
               prinášali krkavce chlieb a mäso.
     </p>
    </div>
    <div class="footnote">
     <p>
      <sup>
       [
       <a class="para" href="#d56e1747" name="ftn.d56e1747">
        130
       </a>
       ]
      </sup>
      <span class="emphasis">
       <em>
        morské ryby
       </em>
      </span>
      — asi sépie (podľa obrázku v druhom anonymnom
               odpise, str. 46)
     </p>
    </div>
    <div class="footnote">
     <p>
      <sup>
       [
       <a class="para" href="#d56e1757" name="ftn.d56e1757">
        131
       </a>
       ]
      </sup>
      <span class="emphasis">
       <em>
        sluhovia a jednoduchí ľudia
       </em>
      </span>
      — v Laučekovom variante (str.
               61): senes (starci), v Pénterovom variante (1. 56 b): servi (sluhovia)
     </p>
    </div>
    <div class="footnote">
     <p>
      <sup>
       [
       <a class="para" href="#d56e1773" name="ftn.d56e1773">
        132
       </a>
       ]
      </sup>
      <span class="emphasis">
       <em>
        potom sme čítali knihy…
       </em>
      </span>
      — Concilium Tridentinum (Tridentský
               koncil), kniha o cirkevnom sneme konanom v Tridente,… Horatia (básne rímskeho básnika
               Quinta Horatia Flacca, 65 — 8 pred n. l. — Ódy, Satiry, Listy),… Chronicon seu
               Compendium rerum theologicarum (Kronika alebo príručka teológie) od Jána Bunderia
               Parížskeho (Jan van den Bunderen, 1482 — 1557), priora a inkvizítora v Gente, autora
               viacerých kníh proti protestantom (Compendium dissidii quorundam haereticorum —
               Príručka roztržky niektorých kacírov, Paríž 1540)
     </p>
    </div>
    <div class="footnote">
     <p>
      <sup>
       [
       <a class="para" href="#d56e1779" name="ftn.d56e1779">
        133
       </a>
       ]
      </sup>
      <span class="emphasis">
       <em>
        breviár
       </em>
      </span>
      — (z lat.) modlitebná knižka katolíckych
               kňazov
     </p>
    </div>
    <div class="footnote">
     <p>
      <sup>
       [
       <a class="para" href="#d56e1785" name="ftn.d56e1785">
        134
       </a>
       ]
      </sup>
      <span class="emphasis">
       <em>
        hádanky
       </em>
      </span>
      — aenigma (gr. — hádanka, ale aj črty tváre)
     </p>
    </div>
    <div class="footnote">
     <p>
      <sup>
       [
       <a class="para" href="#d56e1791" name="ftn.d56e1791">
        135
       </a>
       ]
      </sup>
      <span class="emphasis">
       <em>
        anagram
       </em>
      </span>
      — (z gr.) preskupenie písmen alebo slabík v slovách
               alebo vo vetách, aby pôvodné slovo alebo veta dostali nový význam
     </p>
    </div>
    <div class="footnote">
     <p>
      <sup>
       [
       <a class="para" href="#d56e1797" name="ftn.d56e1797">
        136
       </a>
       ]
      </sup>
      <span class="emphasis">
       <em>
        hodnosť diakona
       </em>
      </span>
      — (z gr.) nižšia cirkevná hodnosť (kňazov
               pomocník)
     </p>
    </div>
    <div class="footnote">
     <p>
      <sup>
       [
       <a class="para" href="#d56e1814" name="ftn.d56e1814">
        137
       </a>
       ]
      </sup>
      <span class="emphasis">
       <em>
        v deň Vstúpenia Pána
       </em>
      </span>
      — štyridsiaty deň od Veľkonočnej
               nedele
     </p>
    </div>
    <div class="footnote">
     <p>
      <sup>
       [
       <a class="para" href="#d56e1828" name="ftn.d56e1828">
        138
       </a>
       ]
      </sup>
      <span class="emphasis">
       <em>
        osloboditelia a patróni
       </em>
      </span>
      — nemecký kupec Ján Filip Weltz a
               jeho sprievodca Ján Baptista Schanternell
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e1837">
       </a>
       Vyslobodenie z italského väzenia
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    Kým nás držia vo väzení celých šesť týždňov bez akejkoľvek ľudskej útechy, hľa, Boh
         podivuhodne a naozaj neobyčajne pripraví naše vyslobodenie!
   </p>
   <p>
    Keď chamtiví capracottskí strážcovia márne čakajú a vymáhajú sto dukátov, sľúbených za
         privedenie väzňov, rozhodnú sa, že väzňov predajú.
   </p>
   <p>
    V Neapole sa zavše nájdu nejakí kupci nemeckej národnosti, s ktorými sa radi stretajú a
         ich služby používajú nemeckí vojaci a oficieri, ktorých Cisárske Veličenstvo poslalo do
         Messiny na pomoc Španielom proti Francúzom.
    <sup>
     [
     <a class="footnote" href="#ftn.d56e1850" name="d56e1850">
      139
     </a>
     ]
    </sup>
    Ako sa tak stretajú a zhovárajú, dozvedia sa a počujú od niekoho, najskôr od
         kapitána, že v ich moci sú dvaja uväznení vazali. Kupci o nich už vedeli, že sú z
         //nešťastných// galejných väzňov, a preto hľadali len príležitosť, aby mohli o nich
         rozprávať a kúpiť ich (to jest: nás).
   </p>
   <p>
    Chorého podplukovníka navštívi kapitán Andrej Michaelis, ktorý chcel zanechať vojenskú
         službu a vrátiť sa do Nemiec.
    <sup>
     [
     <a class="footnote" href="#ftn.d56e1858" name="d56e1858">
      140
     </a>
     ]
    </sup>
    Žiada si vojenský žold. Podplukovník ho nemôže vyplatiť, a preto mu dá ako
         náhradu splnomocnenie, podľa ktorého nás má predať a vyplatiť sa peniazmi, čo zložia
         kupujúci. Kapitán ho ukáže kupcom a ponúkne nás na predaj. Kupci sa k nemu správajú úslužne
         a úctivo. Prijme dvadsať dukátov a iné podarúnky a odovzdá kupcom splnomocnenie, podľa
         ktorého nás majú vyzdvihnúť z väzenia. //Myslel si, že kupci nás predajú do Arménska.//
         Splnomocnenie potvrdil gubernátor v Capue. Znelo — okrem iného — takto:
   </p>
   <p>
   </p>
   <p>
    <span class="emphasis">
     <em>
      Ak sa týmto nariadením preukáže Andrej Michaelis alebo ktokoľvek
            iný
     </em>
    </span>
    (to bolo doložené preto, lebo pred svojím zamýšľaným odchodom a návratom
         do Nemiec nás nemohol tak chytro vyzdvihnúť z miesta, kde sme boli uväznení, keďže mal iné
         povinnosti, a najmä pre zlé počasie atď.)
    <span class="emphasis">
     <em>
      a odčíta capracottským strážam dvadsať
            dukátov, bez meškania sa mu majú odovzdať otroci (vazali), ktorých držia v capracottskom
            väzení.
     </em>
    </span>
   </p>
   <p>
   </p>
   <p>
    Podplukovník medzitým zomrie a kapitán //Andrej Michaelis// sa vráti do Nemiec.
   </p>
   <p>
    Kupci, vybavení takýmito prostriedkami, prišli v našej veci dva razy do Teana. (Je to
         mesto takmer uprostred cesty medzi Neapolom a Capracottou.) Prvý raz nás nemohli priviesť
         pre zlé počasie. Druhý raz poslali zo spomenutého mesta do Capracotty človeka s dvoma
         koňmi, ktorý nás mal priviesť so strážami. //Kupci im sľúbili dvadsať dukátov. Predstierali
         však, že sú vojenskí oficieri.// Pretože //Capracotte// hrozilo nebezpečenstvo, že prídu
         banditi, nakúpil len vlnu a odišiel bez nás. Medzitým strážcovia, ktorí vtedy //nechceli
         ani// nemohli chýbať pri vartovaní mesta, oznámili, v ktorý deň (totiž v deň Božieho tela)
         nás chcú odviesť do Teana. Naši priaznivci sa teda už tretí raz chystali na určený termín
         do Teana, túžobne očakávajúc, kedy prídeme. A tak potom //podľa pápežencov// v deň Božieho
         tela (to jest 13. júna) prídu ráno štyria vojaci čiže mestskí strážcovia. //Hoci tajili
         svoj úmysel (a preto ani nedovolili žiakom, aby nás navštívili, žeby sme sa o tom
         nedozvedeli), predsa sme už vopred vedeli deň, keď nás odvedú preč.// A keďže ešte ležíme a
         spíme, zakričia, aby sme vstali, a oznámia nám, že nás odvedú. //Chytro vstaneme,// vyšleme
         k Bohu krátke modlitby aj vzdychy a vyjdeme von. Hneď nás spútajú silným povrazom a
         odvádzajú. Ľudia ešte spia. //Knihy, ktoré nám dal na čítanie mládenec Hieroným z Boccari,
         hrniec a tanier sme nechali u starého človeka, ktorý strážil pred dverami väzenia, aby ich
         odovzdal majiteľom. Bola surová zima, lebo vŕšky a vrchy pokrýval sneh. Táto provincia má
         celkom odlišné podnebie než neapolský kraj, o čom už bola reč.// Dvaja ozbrojenci šli pred
         nami a ďalší dvaja za nami, pričom jeden z nich držal //v ruke// povraz, ktorým sme boli
         zviazaní.
   </p>
   <p>
    Napoludnie sme prišli do krčmy, kde sme predtým obedovali s vojakmi, //kam sa zatúlal
         Juraj Láni,// a kam sme sa potom //po úteku// vrátili a predali tam šaty a fľašu
         //krčmárovi, ktorý nám predpovedal väzenie,// o čom už bola reč. Tu sme jedli a pili so
         strážcami, //ktorí nás viedli.// Čudovali sme sa, že v tom prejavujú takú veľkodušnosť.
         Nevedeli sme, že naši dobrodincovia //kupci// prikázali, aby tak urobili. //Krčmár bol
         vtedy na procesii v S. Pietre. Peterský kláštor je blízko krčmy.//
   </p>
   <p>
    Toho istého dňa prídeme okolo tretej popoludní do Isernie. Ukážeme sprievodcom miesto
         neďaleko od nej, kde sme ušli. V Isernii sa zastavia a hojne prelievajú víno, ba i hlcú
         šalát kúpený na trhu, neumytý a nepripravený. Akýsi dedinčan, ktorý tam bol, nám dal syr.
   </p>
   <p>
    Medzitým za nami príde tamojší veľkňaz, vypytuje sa na príčinu a vysmieva sa nám. A keď
         prosíme o almužnu, nedá nič, ale hrozí galejami, vraviac, že sme mocní, mladí, súci a že
         budeme vítaní v Neapole.
   </p>
   <p>
    Vedú nás cez mesto, ktoré je rozsiahle a utešené, všetkým oplývajúce a bohaté, akoby
         otváralo bránu pozemskej hojnosti do Neapolského kráľovstva. Čudovali sme sa, že má všetky
         ulice zasypané kvetmi, brány ovenčené rozmarínom, ba na uliciach aj podlubia urobené z
         rozmarínu, kým sme sa nedovtípili, že túto nádheru vystrojili pre slávnostnú procesiu,
         ktorá bola v ten deň. Ako prechádzame okolo, akýsi súcitný kňaz nám vraví: „Boh nech je
         milostivý vám úbohým!“
   </p>
   <p>
    Keď však zastaneme //na akomsi námestí// pri apatieke, iný kňaz, ničomný, //už skoro
         starec,// sa nám posmieva, chce silou-mocou dišputovať a hovorí, že nás potrestali
         zaslúžene a spravodlivo ako kacírov, lebo medziiným vraj popierame očistec, ktorý
         ustanovila svätá cirkev. Dostal však primeranú odpoveď a rozhorčene nás opustil. Nikoho sme
         totiž už nešetrili a slobodne sme komukoľvek odpovedali, akoby sme boli odsúdení na to
         najhoršie. V apatieke sme si zaobstarali ďumbier proti žalúdočnej nevoľnosti.
   </p>
   <p>
    Odídeme z Isernie a za tmy prídeme do krčmy poniže mestečka Monteroduni, ktoré leží na
         vŕšku a je dosť veľké.
   </p>
   <p>
    Večer nás opäť pozvú k stolu a kŕmia šalátom a vajcami. Ale na tomto mieste pripravili
         šalát z rozmanitých druhov zeleniny: z bodliaka,
    <sup>
     [
     <a class="footnote" href="#ftn.d56e1894" name="d56e1894">
      141
     </a>
     ]
    </sup>
    petržlenu, mäty, pomiešaný s olejom a octom — nie ako v Isernii, kde ho kúpili
         na trhu a hltali neumytý a celkom nepripravený. Spali sme v kuchyni pri ohni, ktorý v noci
         nevyhášal. Strážcovia ležali pri nás. //Na celej tejto ceste sme boli presvedčení, že nás
         vedú do rúk cisárskych vojakov, a že ideme na galeje, kde zažijeme ešte horšie veci než
         dosiaľ, lebo sme chceli ujsť. Tí, čo nás viedli, podchvíľou predstierali, že nás vedú do
         Ríma alebo inde k takým ľuďom, čo nám dajú slobodu, čo aj potom vykonal Boh, hoci tí to
         zrejme nevedeli ani nezamýšľali.//
   </p>
   <p>
    Nasledujúceho dňa — 14. júna — sme raňajkovali v akejsi krčme, kde prenocovali nejakí
         italskí //kupci//. Vypytovali sa na nás. A keď naši sprievodcovia povedali, že v Teane už
         čakajú kupci, podotkli, že radi dajú za nás dvesto dukátov, lebo sme silní a mocní ľudia,
         hoci sme boli ledva kosť a koža od dlhotrvajúcej biedy.
   </p>
   <p>
    Stadiaľ prídeme napoludnie do inej osamelej krčmy. //Na hociktorej italskej míli je
         totiž krčma.// Tu sa najeme a prejdeme po moste. A keď ideme kúsok ďalej, natrafíme na dva
         kone, ktoré nám poslali oproti z Teana. Strážcovia nás zbavia povrazu. Vysadneme na kone a
         strážcovia si striedavo sadajú za naše chrbty.
   </p>
   <p>
    To, že nám poskytli kone, vyvolávalo v nás podivné úvahy. A keď sme sa prikláňali raz k
         takej a raz k onakej mienke, povedal som, že nesmieme pohŕdať touto vzácnou
         starostlivosťou, čo nám prejavujú páni, ktorým — ako vraveli strážcovia — nás majú
         odovzdať. Ctihodný Tobiáš Masník odpovedal: „Ja si od toho nesľubujem, že nás očakáva niečo
         lepšie.“ A doložil: „Stáva sa totiž aj to, že keď zbojníka vedú na šibenicu, sedí na voze,
         lebo je vyčerpaný, a páni ho niekedy sprevádzajú pešo. //Boh však môže oslobodiť aj z
         galejí. Napokon aj tam sa presýtia naším nešťastím.“//
   </p>
   <p>
    Okolo druhej hodiny popoludní sme prišli do krčmy, kde bolo asi šesťdesiat banditov.
         Mali svojho náčelníka, ktorý bol znamenite oblečený. Od neapolského miestokráľa dostali
         milosť, lebo sľúbili, že budú na Sicílii bojovať proti Francúzovi. Keď teda obdržali
         milosť, tiahli do Neapola. Kým naši sprievodcovia pijú, niektorí spomedzi nich pristúpia k
         nám a prostredníctvom jedného, ktorý rozprával po latinsky, spoznajú, čo je vo veci. Bol
         medzi nimi mládenec, ktorý škrípal zubami a preklínal Capracottčanov, lebo vraj vedú v
         putách statočných ľudí. Medzitým osloví po italsky toho, čo ovládal latinský jazyk, či by
         sme nechceli, aby nás oslobodili. Keď to urobí po druhý raz, latinák sa nás napokon spýta,
         či by sme nechceli. Uvažovali sme takto: Aj keby nás oslobodili z rúk sprievodcov, predsa
         by nás odviedli so sebou na Sicíliu alebo do zbojníckej družiny, hoci sľubovali, že nás
         prepustia a nechajú slobodne odísť, ak sľúbime, že pôjdeme do Ríma. A preto sme odpovedali,
         že my budeme očakávať vyslobodenie od Boha alebo smrti alebo iným spôsobom. Nato doložili:
         „Ak len nebudú s vami tráviť noc v meste, istotne očakávajte tejto noci vyslobodenie!
         Niekoľkí pôjdeme za vami //a prepadneme ich//, aby sme vás oslobodili od otroctva alebo aj
         galejí, lebo vidíme, že si ich nezaslúžite.“
   </p>
   <p>
    Všetci, ktorí počuli od nás apoštolské vyznanie,
    <sup>
     [
     <a class="footnote" href="#ftn.d56e1911" name="d56e1911">
      142
     </a>
     ]
    </sup>
    modlitbu Pána
    <sup>
     [
     <a class="footnote" href="#ftn.d56e1917" name="d56e1917">
      143
     </a>
     ]
    </sup>
    a iné napomenutia zo Sv. Písma, sa nad nami totiž čudovali, najmä preto, lebo
         zbožnosť je tam veľmi zriedkavým vtákom.
   </p>
   <p>
    Medzitým sme ešte toho istého dňa okolo štvrtej hodiny popoludní prišli do Teana. Tu v
         predmestskej krčme čakali naši priaznivci oblečení ako vojaci.
   </p>
   <p>
    Ale prv než nás k nim zavedú, tuho nás spútajú, keď zostúpime z koní, mysliac si, že sa
         //oficierom// tým väčšmi zavďačia, čím nemilosrdnejšie sa budú voči nám správať. Keď nás
         vedú, kúsok podídeme k vode a vypijeme za dúšok z klobúka. V ústrety nám ide akoby
         //trochu// rozhorčený pán Ján Filip Weltz v nádherných šatách z mäkkej, ale cifrovanej
         kože, a s ním jeho spoločník pán Ján Baptista Schanternell, takisto oblečený ako vojak.
         Spýta sa, či vieme po nemecky. Odpoviem, že trochu. Po druhý raz sa spýta, ako sa voláme.
         Povieme. Nazrie do listiny, prikývne a pýta sa na tretieho — na Juraja Lániho, kde je.
         Povedali sme mu, že nevieme. Potom doloží, akoby nás chcel karhať, prečo sme ušli. Ale hneď
         pripojí, že máme byť dobrej mysli, lebo sa z božej milosti už istotne ocitneme na slobode,
         ale ostatní sa dostali na galeje a právom pochybuje o ich oslobodení.
   </p>
   <p>
    Každé jeho slovo nám však bolo podozrivé a naozaj sme si mysleli, že nám budú všelijako
         nanucovať vojenské šaty a zbrane. Rozhodli sme sa teda, že ich neprijmeme, akoukoľvek ľsťou
         alebo násilím nám ich budú vnucovať, ba radšej v tej chvíli alebo zomrieme, alebo pôjdeme
         na galeje.
   </p>
   <p>
    Potom nás patrón zavedie do krčmy, kde ho prosím, aby s nami pre božie milosrdenstvo
         zaobchádzal milosrdne, pamätajúc na ľudský údel. Káže, aby sme boli dobrej mysli, ale
         zaujatému srdcu sa ustavične javí podozrivý a nebezpečný.
   </p>
   <p>
    Naši sprievodcovia prijmú od kupcov pod menom Andrej Michaelis dvadsať dukátov a úpis,
         dajú potvrdenku o prevzatí peňazí a odídu. Nás medzitým odvedú hore do izby. Keď si tam
         pýtame vodu, dajú nám víno, ale s láskavosťou vzbudzujúcou podozrenie.
   </p>
   <p>
    Keď náš pán odíde, aby nám zaobstaral topánky, druhý ostane v susednej izbe, aby na nás
         dával pozor.
   </p>
   <p>
    Hoci si veru naši priaznivci veľmi želali, aby nás nevideli ľudia, predsa nemohli
         zavrieť dvere, aby sa vyhli podozreniu. Príde niekoľko Italov; z nich jeden tlmočí po
         latinsky, a vypytujú sa nás na príčinu, spôsob a ukončenie nášho väznenia. Zdá sa, že
         spolucítia s naším osudom. //Ak je totiž niekto pokrstený, považuje sa to za nevhodné, aby
         bol odsúdený na galeje. Všetci dávajú radšej prednosť smrti pred takýmto trestom. //My sa
         zasa v neprítomnosti dobrodincov, ktorých ešte nepoznáme, vypytujeme, čo je to za človeka,
         čo nás má v moci. Odpovedia, že je kapitánom v cisárskej armáde, a pretože stratil vojsko v
         boji proti Francúzovi na Sicílii, tu i tam verbuje vojakov, aby ho doplnil. Svojou
         odpoveďou nás presvedčili, že nás páni dosiaľ ešte nenahovárali a že nás nečaká a neostáva
         nám nič istejšie ako násilné nanútenie zbraní.
   </p>
   <p>
    Medzitým títo odídu a vrátia sa naši páni. Jeden z nich sa totiž zdržiaval iba v izbe
         oproti. Vojde k nám pán Ján Filip Weltz a najprv nám prinesie nemeckú knižočku, ktorá má
         názov Himmlisches Lust—Garten //Nebeský sad//
    <sup>
     [
     <a class="footnote" href="#ftn.d56e1939" name="d56e1939">
      144
     </a>
     ]
    </sup>
    atď. Podá nám ju a vraví: „Môžete venovať pozornosť tejto knižočke a ľahko
         poznáte, kto som. Veru luterán.“ Žiadal ďalej, aby sme sa vystríhali latinského jazyka,
         najmä keď prídu kňazi, žeby sme nepriviedli seba aj ich do nebezpečenstva. Áno, vravel, aby
         sme radšej povedali, že sme Turci, žeby voči nám pociťovali radšej nenávisť ako súcit.
         „Keby kňazi nejakým spôsobom len mohli, chceli by vás uchvátiť.“
   </p>
   <p>
    Všetko toto vyvolávalo ešte väčšie podozrenie a tým účinnejšie nás viedlo k odporu
         nevziať vojenské šaty.
   </p>
   <p>
    Keď pán odišiel, zhovárali sme sa a povedali sme si: „Buďme opatrní. Ľstivo a veľmi
         zaliečavo chce na nás totiž vložiť vojenskú uzdu. Musíme pohrdnúť aj jeho láskavejšími a
         lichotivejšími skutkami. Knihu mohol ľahko dostať od nejakého luteránskeho vojaka,“ vraveli
         sme, „aby nás oklamal…“
   </p>
   <p>
    Keď sa tak spolu zhovárame, vráti sa pán Ján Filip Weltz a všelijako nás presviedča, aby
         sme boli dobrej mysli, že zajtra najlepšie spoznáme jeho priazeň, a najmä priazeň jeho pána
         brata v Neapole, pre ktorého bude najväčším potešením preukazovať dobrodenie nám
         nešťastným. „Onedlho,“ dodal, „kupci privedú aj vaše manželky do Augsburgu. Tam vás pošleme
         a tam zostanete, kým nepominie pápeženecká zúrivosť. Medzitým vám zaobstaráme iné šaty,“
         povedal, „ba musia sa vám ostrihať brady“ (už nám znova podrástli), „aby vás nepoznali
         vojaci, ktorí vás viedli. Veľmi mnohí z nich totiž ešte sú v Averse.“ Keď to povedal,
         odišiel.
   </p>
   <p>
    Začneme plakať, mysliac si, že sú to cisárski oficieri, ktorých hádam s takýmito
         fortieľmi poslal Ján Gemeiner, kapitán a sprievodca //nášho utrpenia// z Uhorska, ktorý nám
         vnucoval ľstivo a násilne vojenské šaty, ale márne.
   </p>
   <p>
    Bol tam akýsi Antonin, Ital, ktorého si páni najali zo služobníctva. Kúpil nám dva páry
         topánok. Pán nám ich priniesol a kázal, aby sme si ich vzali. Nijako sme nechceli, ale
         zdráhali sme sa, pričom sme ho zaprisahali a veľmi nariekali. Začudovaný Antonin sa spýta
         pána, prečo si ich nechceme vziať. Pán odpovie po italsky, ale dosť tomu rozumieme (ako to
         už býva pri podozrievaní), že nechceme byť vojakmi, ale radšej galejníkmi. Antonin
         podotkne, že nechápeme vlastné dobro, lebo on by chcel byť radšej tisíc ráz vojakom ako raz
         galejníkom.
   </p>
   <p>
    Už nič neostávalo, čo by nás bolo mohlo presvedčiť o zdanlivej úprimnosti pána Jána
         Filipa Weltza a jeho spoločníka. Do rozhovoru sa zapojil aj druhý pán — Ján Baptista
         Schanternell. Prosil, zaprisahal sa, prehováral nepretržite najmenej hodinu, aby sme si
         vzali topánky, až mu od horlivého a usilovného prehovárania padali z tváre kvapky potu ako
         hrachy, čo sa stáva mladým ľuďom. My však plačeme, prosíme, padáme na kolená, aby to
         nerobili, ale ak sme v ich moci, nech urobia, čokoľvek chcú: nech nás trebárs vydajú do rúk
         kata alebo predajú, komu len chcú; alebo ak sa to nedá zmeniť, nech nás odvedú k ostatným
         väzňom na galeje — len nech nás neverbujú do vojska. Pán Ján Filip Weltz sa znova ozval.
         Bol veľmi rozhorčený, nevediac, čo má s nami urobiť, lebo viesť nás v našich šatách bolo
         //nemožné a// nebezpečné: vojaci by nás boli ľahko spoznali, a tak by boli napadli aj
         kupcov. Preto povie: „Keďže mi neveríte, hoci sa zaprisahávam a chcem vám dobre, už vás tu
         nechám s ľútosťou, trebárs aj utrpím škodu, čo sa týka výkupného a ostatných veľkých
         výdavkov. Vaše duše i životy však upadnú do veľkého nebezpečenstva. Budete to naveky
         ľutovať! Medzitým sa ešte spolu pozhovárajte, lebo sa nemôžem s oboma rozprávať. A
         premyslite si túto vec dobre! Viem totiž,“ vravel, „prečo to robíte. Keby ste si vyvolili
         vojenský život, aby ste sa tým nezriekli posvätného duchovného úradu a neodstúpili z neho,
         k čomu vás dosiaľ márne nútili.“
   </p>
   <p>
    Keď sme počuli tieto slová, videli sme, že si zasluhujú, aby sme o nich trochu
         porozmýšľali, lebo sme vedeli, že to počul od našich spoluväzňov. Vedno teda plačeme a
         nariekame a skôr bedákame nad svojím nešťastím, ako sa radíme. //Vyčítam si a// banujem, že
         viem rozprávať po nemecky, lebo toľko ráz na mňa naliehali, ale prikláňam sa k
         presviedčaniu kupcov a niekoľko ráz poviem ctihodnému Tobiášovi Masníkovi, že by sme nimi
         nemali pohŕdať. Ctihodný Masník sa však veľmi zdráha, lebo vraj niet človeka, ktorý by ho
         mohol o inom presvedčiť, ibaže nás chcú takýmto zaliečaním zverbovať do vojska, čo možno
         často vidieť v Uhorsku a v ostatných provinciách. Keď niekto čo len popíja s verbovníkmi,
         už ho zvábia a prinútia na vojenčinu. Podotknem, že tá vec a naša je celkom niečo iné, lebo
         my sme už v jeho rukách. A keby nás chcel naverbovať medzi vojakov, mohol by nás odviesť do
         tábora a násilne prinútiť. Neposlúžilo by to ani vážnosti takého vysokého oficiera, keby na
         nás väzňov naliehal toľkými prosbami atď.
   </p>
   <p>
    Medzitým nám chlapec prinesie syr, chlieb a víno, //lebo bol piatok.// Hneď po ňom okolo
         piatej hodiny //večer// príde objednaný mladý a neskúsený barbier, ktorý nám oholí brady,
         ale na náš príkaz ponechá uhorské fúzy. Márne to páni ináč chceli.
   </p>
   <p>
    Potom vojde znova pán Ján Filip Weltz a zhovára sa o ostatných väzňoch. Niektorých aj
         menuje. Porozpráva sa s nami priateľsky aj o iných veciach a odíde.
   </p>
   <p>
    Napokon povieme, že si vezmeme šaty, ale s osvedčením pred ľuďmi, že v Neapole, keby nám
         hádam chceli nanútiť zbrane, budeme môcť šaty hneď odovzdať, aj keby sme hádam mali ostať
         holí. Ján Filip Weltz povie, že niečo by mohlo ľahko upútať pozornosť ľudí, a preto si šaty
         radšej oblečieme nasledujúceho dňa niekde v poli a večer //toho istého dňa// si ich doma
         zase vyzlečieme. Napokon sa dohodneme, že si vezmeme len vrchné šaty //(Rock)
    <sup>
     [
     <a class="footnote" href="#ftn.d56e1966" name="d56e1966">
      145
     </a>
     ]
    </sup>
    //, ktoré zakryjú náš uhorský odev.
   </p>
   <p>
    Nastane večer a pán Ján Filip Weltz prikáže krčmárovi, aby nám priniesol jedlo. Pohŕdavo
         povie, aby nám doniesol hoci aj bravčové mäso, ak má, že ho pohlceme. A doloží, že sme
         hádam Turci alebo poturčenci. Krčmár to aj urobil. Bohato poslúžil hovädzím a bravčovým
         mäsom, syrom, chlebom, vínom, šalátom atď. Jedli sme a pili, ale nie bez sĺz. Naši páni sa
         však v druhej izbe uspokojili so zeleninou, aby v piatok nevyvolali iným jedlom pohoršenie.
         Medzitým tí, čo prišli k dverám a videli, že jeme mäso, vošli k pánom a s počudovaním im
         hovorili o tom mäse. Páni sa smiali a akoby nám vyčítali neviemakú bezbožnosť.
   </p>
   <p>
    Po jedle vojde do izby pán Ján Filip Weltz, dobre zavrie krídla oblokov a povie, aby sme
         sa neznepokojovali, že to robí. Chce postaviť aj strážcov, aby nás vartovali. Keby to
         premeškal, mohol by upadnúť do nejakého podozrenia, a tak sa vyzradiť Španielom. Nato
         zapálil v miske na stole olej, ktorý mal horieť celú noc. Vymohol si štyroch vojakov od
         gubernátora mestečka, ktorý bol poddaný Španielom a musel preukazovať služby nemeckým
         vojakom, bojujúcim proti Francúzovi. Postavil ich k dverám, nepochybne preto, aby odvrátil
         podozrenie od toho, čo robí, a nemusel sa báť úteku, lebo videl, že mu neveríme. //Ľahneme
         si spať, ale// strávime takmer bezsennú noc.
   </p>
   <p>
    Dňa 15. júna (bola sobota) nám ráno prikážu, aby sme tam nechali bakule, fľašu
         //(barallicu)//, ktorú nesieme z Terstu, a ostatné menej potrebné veci. Pán totiž podotkne,
         že sa už zaobídeme bez nich, lebo čokoľvek budeme potrebovať, to — vraví — nám zaobstarajú.
         Namietneme, že už vieme, aké sú potrebné také veci na mori. Zasa nám káže, aby sme boli
         dobrej mysli, a presviedča nás, že sa viac nemusíme obávať mora. Keď toľko nalieha, necháme
         ich napokon v krčme.
   </p>
   <p>
    Medzitým Antonin najme a vystrojí dva kone pre pánov. Nám však najme dva osly. Na
         tretieho vysadne sám Antonin a ozbrojený puškou ide za nami a vartuje nás.
   </p>
   <p>
    A tak odídeme z Teana a prídeme na akési pole, kde páni zastanú a podajú nám vrchné
         šaty, lebo sme už súhlasili, že si ich vezmeme, ale pod tou podmienkou, že si ich oblečieme
         na ceste iba na svoj odev a //u nich// doma //čiže// v Neapole ich zasa vyzlečieme, na čo
         páni radi pristúpili. Obliekli sme si spodnú bielizeň a nemecké šaty.
   </p>
   <p>
    Potom sme prišli k najbližšej krčme, kde prenocovali banditi, ktorí sľúbili, že nás
         oslobodia. Mnohí stáli pred krčmou. A hoci naši páni chceli veľmi chytro prejsť okolo,
         predsa si nás niektorí veľmi dôkladne prezerali, najmä mládenec, ktorý nás predtým ľutoval
         so slzami v očiach a škrípal zubami, hnevajúc sa na našich väzniteľov. O tom už bola reč.
         Keď si nás tak usilovne obzerali, málo chýbalo, že ctihodný Tobiáš Masník na nich
         nezakričal a neprosil o vyslobodenie, a tak nepriviedol do veľkého nebezpečenstva seba i
         svojich dobrodincov. Boh mu však zadržal jazyk.
   </p>
   <p>
    Napoludnie sme prišli do krčmy, ktorá bola od Capuy
    <sup>
     [
     <a class="footnote" href="#ftn.d56e1987" name="d56e1987">
      146
     </a>
     ]
    </sup>
    vzdialená ešte dve italské míle. Vojdeme dnu. Kone a osly zveríme krčmárovi,
         aby sa o ne postaral. Antonin nám odmeria nohy, lebo prvé topánky vrátili, keďže sme si ich
         neobuli. Odíde s pánom Jánom Baptistom Schanternellom do Capuy, aby obstarali pančuchy,
         topánky, klobúk pre mňa (Masník ho mal ešte z Uhorska), ale aj iné potrebné veci. Medzitým
         sa zdržiavame v nejakej izbe a čakáme s obedom na ich návrat takmer tri hodiny. Prijdú sem
         zasa tí istí banditi, ale pretože nás pán Ján Filip Weltz požiada a varuje, zdržiavame sa v
         zadnej izbe, kým tí obedujú, spia, cudzoložia, smilnia a odídu. Zachvátila ma a takmer dve
         hodiny sužovala horúčka, ktorú nepochybne vyvolal boj medzi pocitom radosti a smútku.
   </p>
   <p>
    Konečne sa tí dvaja vrátia z Capuy s prenajatým pohodlným a krytým vozom. Prinesú veľmi
         pekné a celkom zrelé čerešne. //Bolo vidieť už aj iné zrelé ovocie.// Poobedujeme
         znamenite. Navlečieme si pančuchy, topánky. Sám Ital Antonin nás teraz pochválil. Myslel
         si, že nás novými šatami alebo oklamali, alebo obšťastnili. Sotva totiž vedel niečo o
         veciach, ktoré sa stali.
   </p>
   <p>
    Antonin vezme zvieratá a mzdu a vráti sa do Teana. My vysadneme na voz a vezieme sa po
         veľmi utešenej a úrodnej rovine do Capuy. Už zvážali nazberanú úrodu, vytínali konope,
         trhali ľan, ktorý tu rastie vyšší než u nás konope. Všetko sa zdalo rásť bujnejšie — akoby
         v inom podnebí. V Abruzzách sme neuzreli nijaké vozy, //lebo tam vynášajú do skalistých
         vrchov náklad na osloch//. Tu sme však videli dedinské vozy, ktoré mali dve neopracované,
         hrubé, obrovské kolesá, čo sa ľahko vyrovnali mlynským kolesám.
   </p>
   <p>
   </p>
   <div class="footnotes">
    <br/>
    <hr align="left"/>
    <div class="footnote">
     <p>
      <sup>
       [
       <a class="para" href="#d56e1850" name="ftn.d56e1850">
        139
       </a>
       ]
      </sup>
      <span class="emphasis">
       <em>
        do Messiny na pomoc Španielom proti Francúzom
       </em>
      </span>
      — Roku 1674 sa
               mesto Messina na Sicílii vzbúrilo proti španielskym okupantom a povolalo si na pomoc
               francúzskeho kráľa Ľudovíta XIV. (1638 — 1715). Francúzi premohli Španielov v
               námornej bitke (1676), ale neskôr im znovu vydali Messinu (1678). Španielom pomáhali
               žoldnieri cisára Leopolda I., nepriateľa francúzskeho kráľa.
     </p>
    </div>
    <div class="footnote">
     <p>
      <sup>
       [
       <a class="para" href="#d56e1858" name="ftn.d56e1858">
        140
       </a>
       ]
      </sup>
      <span class="emphasis">
       <em>
        Nemce
       </em>
      </span>
      — starý názov Nemecka
     </p>
    </div>
    <div class="footnote">
     <p>
      <sup>
       [
       <a class="para" href="#d56e1894" name="ftn.d56e1894">
        141
       </a>
       ]
      </sup>
      <span class="emphasis">
       <em>
        z bodliaka
       </em>
      </span>
      — nejasné miesto (trebula — bodliak, možno
               tribulus — kotvičník?)
     </p>
    </div>
    <div class="footnote">
     <p>
      <sup>
       [
       <a class="para" href="#d56e1911" name="ftn.d56e1911">
        142
       </a>
       ]
      </sup>
      <span class="emphasis">
       <em>
        apoštolské vyznanie
       </em>
      </span>
      — apoštolské symbolum (formula vyznania
               viery Verím v Boha
     </p>
    </div>
    <div class="footnote">
     <p>
      <sup>
       [
       <a class="para" href="#d56e1917" name="ftn.d56e1917">
        143
       </a>
       ]
      </sup>
      <span class="emphasis">
       <em>
        modlitba Pána
       </em>
      </span>
      — Otčenáš
     </p>
    </div>
    <div class="footnote">
     <p>
      <sup>
       [
       <a class="para" href="#d56e1939" name="ftn.d56e1939">
        144
       </a>
       ]
      </sup>
      <span class="emphasis">
       <em>
        Himmlisches Lust-Garten (Nebeský sad)
       </em>
      </span>
      — modlitebná
               knižka
     </p>
    </div>
    <div class="footnote">
     <p>
      <sup>
       [
       <a class="para" href="#d56e1966" name="ftn.d56e1966">
        145
       </a>
       ]
      </sup>
      <span class="emphasis">
       <em>
        Rock
       </em>
      </span>
      — (nem.) kabát
     </p>
    </div>
    <div class="footnote">
     <p>
      <sup>
       [
       <a class="para" href="#d56e1987" name="ftn.d56e1987">
        146
       </a>
       ]
      </sup>
      <span class="emphasis">
       <em>
        Capua
       </em>
      </span>
      — starobylé mesto ležiace pri rieke Volturna (napr. dóm
               z 11. stor. s vežou, átriom a antickými stĺpmi z 3. stor.
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e1999">
       </a>
       Capua
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    Okolo tretej hodiny popoludní prídeme do Capuy. Je to mesto nielen dobre opevnené, ale
         aj ľudnaté, nesmierne veľké a na pohľad utešené. Preteká ním rieka, po ktorej sa spúšťajú
         aj lode. Páni sa rozhodli prísť do Neapola v noci, preto vojdeme do krčmy a tam ostaneme a
         zjeme niekoľko vajec. Potom sa páni prechádzajú po dvore, tu zas odídu do ulíc, ale my
         nariekame v predsieni, lebo ešte nie sme nijako presvedčení, že budeme slobodní. Keby
         nehrozilo nebezpečenstvo vyplývajúce z rozdielnosti náboženstva, ľahko by sme sa tu boli
         mohli stratiť a odskočiť do chrámu, ktorý je veľmi blízko krčmy. Predsa sme však usúdili,
         že čokoľvek Boh bude chcieť s nami urobiť, už všetko //skôr// premôžeme trpezlivosťou. A
         rozhodli sme sa, že budeme so slzami prosiť o vyslobodenie iba Boha.
   </p>
   <p>
    Keď sme však my dvaja znova vstúpili do voza a naši páni ešte boli na ulici, hľa,
         pripojí sa k nim //cisársky// nemecký vojak, s ktorým sa už predtým poznali! A keďže sa ho
         nemôžu striasť, tak vezmú do voza aj jeho. Nebol z toho regimentu, s ktorým nás viedli, ale
         bol jazdcom. Sedíme teda vo voze a vezieme sa ďalej. Medzitým nás však pán Ján Filip Weltz
         požiada, aby sme mlčali a nerozprávali sa po latinsky ani po slovensky, lebo ten //vojak//
         pozná //všetky// tie reči. Naši páni sa k nám nepriznávali, akoby nás nepoznali. A keď sa
         vojak chcel s nami rozprávať, mlčali sme. Prihováral sa k nám po nemecky, po italsky, po
         poľsky, vôbec sme však neodpovedali. Keď sa na nás vypytoval pánov, povedali mu, že sme
         pocestní, ktorí si s nimi najali voz. Potom bol zdržanlivejší, ale veľmi sa čudoval a
         rozhutoval, prečo sme smutní a prečo sa tak tvárime. Pretože ho však zmorilo víno, nemohol
         hádam na nás nič postrehnúť.
   </p>
   <p>
    Keď sme už dosť ďaleko od Capuy, pán si spomenie, že sme v Capue nechali kôš so
         syrčekmi. Vojak teda zoženie z koňa dedinčana, ktorý ide oproti, a vysadí naň chlapca, čo
         je s naším vozom, aby doniesol kôš. Zaplatia pritom nariekajúcemu dedinčanovi. Taká
         láskavosť nás ľahko presvedčila a vštepila nám domnienku, že pán je sotva vojakom, lebo
         vojaci sú inak najväčšími nepriateľmi dedinčanov a ani im tak ľahko za nejakú preukázanú
         službu nezaplatia a neodčítajú peniaze.
   </p>
   <p>
    Stadiaľ sme zišli po rovnej a prašnej ceste do Aversy, pričom sme stretávali celé húfy
         ľudí, ktorí si niesli z Neapola rozličné nakúpené veci.
   </p>
   <p>
    Aversa je veľmi starobylé mesto, ktoré leží blízko Neapola. Tu boli na kvartieľoch
         cisárski vojaci a medzi nimi aj nejakí chorí z kompánie, ktorá nás viedla z Uhorska.
         Ostatní odišli //s kapitánom// hádam pred dvoma alebo troma dňami na Sicíliu.
   </p>
   <p>
    Vojak, ktorý šiel s nami, tu hneď zostúpil z koča a ostal v prvej krčme, lebo v nej mal
         kvartieľ. Priniesol fľašu vína a nútil pána proti jeho vôli, aby pil. Keď sme ho opustili,
         páni dali voz zakryť a prikázali nám, aby sme si zahalili tváre a ľahli si akoby premožení
         vínom. Keby náhodou nazreli dnu vojaci, aby nás nepoznali. Alebo keby pristúpili k našim
         pánom, aby ich pozdravili, žeby sa nevypytovali, kto sme. Mnohí totiž //boli Nemci// a
         poznali sa s našimi pánmi, lebo sa vzájomne stýkali v Neapole.
   </p>
   <p>
    Páni by sa boli chceli vyhnúť predmestiu, ale nemohli. Preto žiadajú kočiša aby
         chytrejšie prešiel cez predmestie a nevošiel do mesta. Hoci v krčmách na predmestí bolo
         veľa vojakov, predsa sme však s božou milosťou a prozreteľnosťou prešli bez úhony popri
         bráne mesta Aversy, v ktorej predtým zomrel jeden z väzňov Michal Gotsch z Kalinova. Videli
         sme vojakov: jedni sedeli pred domami, druhí sa tu i tam ponevierali, ďalší popíjali a
         niektorí pobehúvali hore-dolu. Vyviazli sme však z každého nebezpečenstva.
   </p>
   <p>
    Keď sme za sebou nechali Aversu, páni boli hneď bezstarostnejší a veselší a prihovorili
         sa nám, že sa už konečne dostali z dosahu striel aj oni aj my, a už môžeme chváliť Boha. To
         bolo totiž jedno miesto, ktorého sa bolo treba báť. „Už sa vzchopte na duchu!“ napomínali
         nás. „O hodinu vojdeme do mesta Neapola“ (nastával vtedy večerný súmrak) „a asi o tri
         hodiny pojeme v našom dome. Tu už spoznáte našu náklonnosť.“
   </p>
   <p>
    Pán Ján Baptista Schanternell, mladý človek, podchvíľou alebo odvracal tvár, alebo si ju
         zakrýval klobúkom a usmieval sa, čím ešte väčšmi zvyšoval podozrenie. Namýšľali sme si, že
         keby už nemali ten zámer s vojenčinou, tak je to nejaký mešťan a pán Ján Filip Weltz
         nemecký oficier, ktorý nás na jeho žiadosť z nej vymohol a teraz nás chce znova predať
         alebo vziať do vlastných služieb. Bolo to pre nás trochu útechou. Neobyčajne sme si totiž
         želali, aby sme len boli ďaleko od rúk vojakov, čo by nás aj napokon hocikomu boli predali
         do služieb.
   </p>
   <p>
    Prešli sme rovinami, akoby náročky vysadenými prevysokými stromami — osikami a topoľmi.
         Výškou sa im vyrovnal vinič. Ťahal sa po všetkých vetvách a sľuboval obrovskú úrodu hrozna.
         Ešte totiž nedozrel. Aj nepestovaný a roztrúsený po lesoch poskytuje všetkým až takú
         hojnosť vína, že celkom obyčajní ľudia tu neužívajú celý rok iný nápoj ako víno. Medzi
         stromy sejú saracénsku pšenicu,
    <sup>
     [
     <a class="footnote" href="#ftn.d56e2027" name="d56e2027">
      147
     </a>
     ]
    </sup>
    z ktorej robia //chlieb. V Itálii totiž pečú// veľmi tvrdý, neslaný, biely a
         takmer nekysnutý chlieb.
   </p>
   <p>
    Keď napokon nadišla noc, všade sme videli obrovské množstvo svätojánskych mušiek čiže
         mušiek, čo svietia v noci, najmä na stromoch. Tam ich bolo až toľko, že by sa človek mohol
         oprávnene nazdávať, že stromy horia.
   </p>
   <p>
    A tak sme prišli do Neapola už za hlbokej noci.
   </p>
   <p>
   </p>
   <div class="footnotes">
    <br/>
    <hr align="left"/>
    <div class="footnote">
     <p>
      <sup>
       [
       <a class="para" href="#d56e2027" name="ftn.d56e2027">
        147
       </a>
       ]
      </sup>
      <span class="emphasis">
       <em>
        saracénska pšenica
       </em>
      </span>
      — lat. saracenicum triticum, pravdepodobne
               pohánka (tal. saraceno), ak nejde o turecké žito (kukuricu)
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e2039">
       </a>
       Neapol
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    Prv než sme vošli do mesta, prešli sme cez predmestia, ktoré sú dosť dlhé. //Všade
         svietili svetlá zo zapáleného oleja, ktorého majú hojnosť.// Na predmestiach i v meste //v
         domoch, ale i// pred domami, na rohoch, v bránach, podjazdoch a uliciach horia pred obrazmi
         lampáše, ktoré poskytujú chodcom nadostač svetla.
   </p>
   <p>
    Vojdeme do mesta a vezieme sa jednu hodinu rozličnými ulicami. Tu na akomsi námestí
         prikážu, aby voz zastal. Vezmeme si veci a zostúpime. Keď sa kočiš vráti, nasledujeme
         našich pánov. A keďže sme si vzájomne málo dôverovali, jeden ide pred nami, druhý kráča za
         nami, aby sme sa im azda nejako nevytratili, keď tam chodilo toľko ľudí a už bola takmer
         polnoc.
   </p>
   <p>
    Napokon prídeme k domu pána Juraja Weltza.
    <sup>
     [
     <a class="footnote" href="#ftn.d56e2052" name="d56e2052">
      148
     </a>
     ]
    </sup>
    Keď zaklopeme, otvoria. Vystúpime hore na poschodie, kde pán dosiaľ bdel a
         čakal na náš príchod. Jedávajú totiž najneskoršie o desiatej hodine v noci.
   </p>
   <p>
    Pán čoskoro vyjde celý natešený z blízkej izby. Pozdravíme ho. Podíde k nám, podá nám
         pravicu a osloví nás. „Neplačte!“ povie, lebo sme trpko plakali, oddávajúc sa nádeji aj
         strachu, akoby sme chceli dosiahnuť milosť. „Buďte dobrej mysli a rozvažujte, aký
         obdivuhodný je vo svojich skutkoch Boh!“
   </p>
   <p>
    Potom prestrú stôl. Prisadneme si k nemu. Usadia nás vedľa spomínaného pána Juraja
         Weltza. Ďalšie miesta zaujmú naši sprievodcovia — jeho pán brat a Ján Baptista
         Schanternell. Čudujeme sa tomu, čo sa deje, ale nepovažujeme to za také významné, aby sme
         sa podľa toho mohli domnievať, že sme v tom postavení, v ktorom sme sa ocitli. Pán Juraj
         Weltz hromžil po latinsky, hoci zle, na pápežencov a najostrejšie na rímskeho pápeža. My si
         medzitým vzájomne šepkáme, aby sme nič nepovedali, len ak sa nás spýtajú, lebo nás istotne
         pokúšajú. Pán sa okrem toho vypytuje našich sprievodcov na cestu a na ostatné okolnosti.
         Všetko mu vyjavia — aj ťažkosti, ktoré s nami podstúpili, keď nás presviedčali, ba že ešte
         ani teraz nechceme veriť, že sme slobodní. Pán Juraj Weltz spolucíti s naším žiaľom,
         usmieva sa a veľmi vychvaľuje ako jasný dôkaz neochvejnosti a rozvahy naše správanie, ktoré
         už samotné mohlo odvrátiť ich srdcia od súcitu, //lebo sme im robili také ťažkosti a
         zväčšovali sme sebe aj im nebezpečenstvo, čo nás iste potom nemálo mrzelo.// Nato sa spýta,
         či už veríme, že sme slobodní. Odpovieme, že Boh pozná naše cesty. Potom nás utešuje, ako
         vie, a vstaneme od stola.
   </p>
   <p>
    Po dokončení hostiny prikáže pán mládencovi Andrejovi, pisárovi, aby nás zaviedol do
         dolnej miestnosti a ukázal nám lôžko a dal potrebné veci. Zídeme teda so želaním šťastlivej
         noci.
   </p>
   <p>
    Mládenec nás zavedie do izby, naozaj nie nehodnej kniežaťa, ba ešte nádhernejšej. Tu
         máme odpočívať. Keď vidíme, že všetko je pokryté hodvábom, vzácnymi látkami, ba aj lôžko je
         pozlátené, vystlané purpurom a batistom,
    <sup>
     [
     <a class="footnote" href="#ftn.d56e2066" name="d56e2066">
      149
     </a>
     ]
    </sup>
    prikryté drahocennou prikrývkou, steny, stoly, stoličky, zrkadlá a ostatné je
         okrášlené a preplnené skvostnými a zriedkavými predmetmi, všemožne sa zdráhame spať tam,
         najmä keď sme mali po dlhotrvajúcom väzení špinavé telá a nečisté šaty. Ale výhovorky
         neboli nič platné. Keď mládenec oznámil pánovi, že sa vzpierame, pán odkázal, že to tak
         musí byť. Ale ak si nebudeme chcieť do tých postelí ľahnúť, môže ich vymeniť, okrem nich má
         vraj ešte iné. Nechali tam otvorenú skrinku na knihy. Knihy boli rad-radom poukladané. Boli
         tu luteránske knihy proti pápežencom. Medzi nimi bola obdivuhodná najmä Dillingerova kniha
         v kvarte Anti-Christus (Kristov protivník),
    <sup>
     [
     <a class="footnote" href="#ftn.d56e2072" name="d56e2072">
      150
     </a>
     ]
    </sup>
    hrubá štyri palce.
   </p>
   <p>
    Keď to vidíme, tu sa nás malomyseľných po prvý raz zmocnia nové myšlienky. A ako tak
         rozmýšľame o našom oslobodení, veríme, že snívame, a sme ako omráčení.
   </p>
   <p>
    Len čo pisár odíde, rozprávame sa. A keď sme už presvedčení, že je to pravda, čo nám
         sľubovali, hojne od radosti plačeme a vzdávame vďaky Bohu. Nebolo by čudné, keby nás v
         takej neočakávanej premene mysle a osudu prekvapil spánok smrti. Mali sme spútaného ducha i
         vedomie, akoby sme boli v mdlobách unášaní kdesi mimo seba. Únava nás prehovárala, aby sme
         spali, nové veci, aby sme ich obdivovali. Knihy nás povzbudzovali, aby sme ich prezerali a
         čítali, také neočakávané šťastie, aby sme vzdávali vďaky.
   </p>
   <p>
    Vzdávame teda Bohu vďaky akoby v snoch a zakončíme deň 15. júna (bola vtedy sobota pred
         prvou nedeľou Trojičnou). A zaspali sme v takých nádherných lôžkach.
   </p>
   <p>
    Nasledujúceho dňa — v prvú nedeľu Trojičnú 16. júna — vstaneme ráno o šiestej hodine.
         Keď sa pomodlíme, veľmi dychtivo si prezeráme knihy, ktoré sme nesmeli otvoriť rok vo
         väzení.
   </p>
   <p>
    Medzitým k nám príde o siedmej hodine pán Juraj Weltz, ktorý práve vstal z lôžka a
         upravil si hlavu. Aj nám priniesol hrebene, kefu, zrkadlo. Dal nám i uteráky a sľúbil aj
         ostatné potrebné veci. Potom začne rozprávať o božskej prozreteľnosti a milosrdenstve,
         ktoré sa prejavilo na nás. Nič milšie by sa mu vraj nemohlo prihodiť, len ak by mohol s
         božou pomocou //a radou// oslobodiť aj ostatných. Kedykoľvek sme mu ďakovali, vždy
         odpovedal, že nemáme vzdávať vďaky jemu, ale Bohu, lebo bol iba nástrojom Boha, ktorým on
         na nás ukázal svoju obdivuhodnú dobrotu. Napokon porozpráva o ostatných väzňoch, ku ktorým
         vraj poslal svojho sluhu so správou o našej prítomnosti zároveň aj s nápojmi. Nebýval totiž
         ďaleko //od prístavu//, kde boli galeje. Doložil i to, že ani Itali si nikdy nespomínajú,
         ba ani on nemôže uznať alebo nečinne čakať, aby takí vzdelaní muži boli odsúdení na galeje.
         „Nestalo sa to však,“ povedal, „bez privolenia Boha a Boh vás neposlal nadarmo do pápežskej
         moci, ale aby modloslužobníci vedeli a boli zahanbení, že aj luteráni trpia pre pravdu
         evanjelia.“
   </p>
   <p>
    Keď pán odíde, okolo deviatej hodiny príde pán Daniel Weickmann
    <sup>
     [
     <a class="footnote" href="#ftn.d56e2091" name="d56e2091">
      151
     </a>
     ]
    </sup>
    z Ulmu. Blahoželá nám, až od radosti ledva môže vravieť. Keď si oddýchne,
         rozpráva o spôsobe nášho vyslobodenia: že bol sprostredkovateľom pána Juraja Weltza, v jeho
         mene vybavoval tú vec a putoval do Capuy pre potvrdenie splnomocnenia, čo prijali od
         Andreja Michaelisa (o čom pozri predtým), ba bol s pánmi v Teane, ale do //Capuy či//
         Capracotty sa nemohol dostať, lebo sa bál lúpežníkov, a preto mu je ľúto, že nemal šťastie
         ako pán a nepriviedol nás do Neapola.
   </p>
   <p>
    Okolo jedenástej hodiny príde pán Ján Filip Weltz, ktorý nás priviedol, a spýta sa, či
         už veríme, že sme slobodní. A doloží: Či nám nepovedal pravdu? Tu odpovieme, že už veru
         vidíme, čo pre nás učinil Boh prostredníctvom jeho urodzenosti. Vzdávame vďaky jeho
         urodzenosti a so slzami v očiach prosíme za prepáčenie, že sme boli takí //zanovití a
         tvrdohlaví//. Bude nás to do smrti znepokojovať, že sme jeho urodzenosti zapríčinili takú
         mrzutosť a také nebezpečenstvá, lebo sa usiloval len o naše dobro. Pán však káže, aby sme
         boli dobrej mysli. Prisľúbil, že všetko rád prepáči, a zaviaže sa, že nám preukáže všetky
         dobrodenia.
   </p>
   <p>
    Medzitým sa vráti z galejí pisár Andrej a odovzdá nám blahoželanie väzňov k oslobodeniu.
         A oznámi, že na obede bude prítomný mních a príde i nemecký kapitán. Kým budú obedovať hore
         na poschodí, my sa máme zdržiavať na našom poschodí. Podá sa nám tam obed, víno a všetko
         ostatné.
   </p>
   <p>
    Okrem //dvoch// bratov, našich pánov, boli v tom dome pisár, sluha Tureček, kúpený za
         stodvadsať toliarov, a Španielka, stará, zošúverená žena. Všetci boli pripravení plniť
         príkazy pána. Sluhovia tam totiž boli takí naučení, že všetko robili podľa vôle pánov. Keby
         aj niečo zlé bolo alebo sa stalo v dome, nezradili by svojich pánov. A hoci ich zväčša
         nazývajú sluhami alebo otrokmi, sú takí statoční, že páni sa nerozpakujú nechať v
         otvorených izbách prstene a iné cenné veci, keď odchádzajú z domu.
   </p>
   <p>
    Turek a starena nás znamenite všetkým obslúžia a veľmi sa radujú našej prítomnosti,
         považujúc nás alebo za sluhov alebo za niečo podobné. Prinesú najlepšie víno, chladené
         snehom. K rozmanitým pokrmom pridajú aj ovocie. Keď sa naobedujeme a poďakujeme, zaoberáme
         sa knihami.
   </p>
   <p>
    Keďže by sme mohli ochorieť, tajne sa skrývajúc, ba často tam chodia nemeckí vojenskí
         oficieri, páni sa uznesú, že bude lepšie, aby sme sa načas zdržiavali v inom dome, kým
         vojaci neodídu do Messiny a my nebudeme môcť bezpečnejšie vychádzať. Radi súhlasíme, najmä
         keď sa dozvieme, že pri dome, ktorý nám určili, je utešená záhrada. Večer, ba neskoro v
         noci, prejdeme teda do domu pána Jakuba Reillarda,
    <sup>
     [
     <a class="footnote" href="#ftn.d56e2107" name="d56e2107">
      152
     </a>
     ]
    </sup>
    ktorého príbuzným bol náš sprievodca, pán Ján Baptista Schanternell, lebo sa v
         Augsburgu oženil s jeho sestrou. Aj on tu býval, a takisto i páni Baltazár Langenmantell
    <sup>
     [
     <a class="footnote" href="#ftn.d56e2113" name="d56e2113">
      153
     </a>
     ]
    </sup>
    z Augsburgu a Martin Philipperdus,
    <sup>
     [
     <a class="footnote" href="#ftn.d56e2119" name="d56e2119">
      154
     </a>
     ]
    </sup>
    Angličan, //ktorý brúsil drahé kamene//.
   </p>
   <p>
    Keď tam prídeme, prijmú nás a zaobchádzajú s nami láskavo. Už bol totiž pripravený stôl
         na večeru. Ctihodný Tobiáš Masník si prisadne k domácemu pánovi, ja k nemu, ku mne Ján
         Baptista Schanternell. Potom si prisadne Baltazár Langenmantell, ďalej Martin Philipperdus
         a napokon //pánov// synček Jakubko. Pani, veľmi oddaná žena, zomrela predtým, ako sme
         prišli: pred dvoma mesiacmi. Keď sme jedli, domáci pán Jakub Reillard nás ohľaduplne
         poučil, aby sme jedli a pili trochu miernejšie, nie preto, že by nám závidel, ale aby náhla
         zmena potravy a nesmierna dychtivosť po jedle náhodou nezapríčinila chorobu, ba dokonca i
         smrť. Potom uviedol niekoľko cudzích i domácich príkladov, najmä o Nemcoch, ktorí tam
         prišli.
   </p>
   <p>
    Po večeri nám poskytnú lôžka a všetko pohodlie, čo najlepšie a väčšmi, ako je
         nevyhnutné.
   </p>
   <p>
    Hoci pán Jakub Reillard bol reformovaný, ba aj Martin Philipperdus, ktorý bol uňho na
         koste, predsa im vôbec nechýbala ušľachtilosť.
   </p>
   <p>
    Nasledujúceho dňa — 17. júna — nás navštívia nemeckí kupci pán Daniel Weickmann z Ulmu a
         Viliam de Vandalle
    <sup>
     [
     <a class="footnote" href="#ftn.d56e2134" name="d56e2134">
      155
     </a>
     ]
    </sup>
    z Norimbergu, ktorí nám zasa blahoželajú a dlho sa s nami rozprávajú. V
         podvečer príde náš sprievodca pán Ján Filip Weltz a všelijako nás utešuje. Napíšeme väzňom
         pripútaným ku galejným trojvesliciam a sľúbime, že ich navštívime.
   </p>
   <p>
    Dňa 20. júna náš pán domáci //Jakub Reillard// a Martin Philipperdus nás skoro ráno, keď
         ľudia ešte spia, zavedú na vrch, na ktorom sa ešte rozprestiera mesto. Pozreli sme si z
         neho územie Neapola.
   </p>
   <p>
    //Pri tejto príležitosti niečo o Neapole.//
    <sup>
     [
     <a class="footnote" href="#ftn.d56e2144" name="d56e2144">
      156
     </a>
     ]
    </sup>
    Jeho nákres je asi takýto:
   </p>
   <p>
    Na tomto meste treba obdivovať veľkoleposť, či už máš na mysli bohatstvo zeme, či už
         množstvo ľudí, či už stavbu budov alebo nádherné chrámy. Mohol by si ho prirovnať aj k
         Rímu, ak by si nerátal baziliku svätého Petra, obdivuhodné starobylé budovy a skvostné
         paláce kardinálov.
   </p>
   <p>
    Neapol má podobu mesiaca a je dlhý dvanásť italských míľ. Nad mestom sa vypína zámok
         vytesaný z tvrdej skaly, naozaj obdivuhodný, najmä z veľmi hlbokej priekopy v pevnej skale.
         Z tohto zámku sa môže rozrúcať celé mesto, keby sa vzbúrilo, ale aj nepriateľským lodiam
         uzavrieť prístup a ľahko im zapríčiniť skazu. Neapol má aj ďalší zámok, ktorý sa volá Nový,
         hoci je najstarší. Obklopuje ho more. Je výborne opevnený, aby sa mohla potlačiť vzbura a
         zadržať nepriateľ na mori. Prístav má pevnosť. Je dômyselne vybudovaný na mori ako most v
         dĺžke dvesto alebo viac krokov. Má aj obrovský maják.
   </p>
   <p>
    Vŕšok Posilipo — v gréčtine to značí „utíšenie zármutku“ — je veľmi pekný, celkom
         malebný so svojimi záhradami, vinohradmi, stromami, budovami. A celý je obdivuhodne
         prerúbaný priamym smerom do výšky dvoch veľkých meracích prútov a do takej šírky, že sa tam
         môžu obísť dva vozy. Cesta, po ktorej sa chodí, je riadne vydláždená kameňmi, ale posypaná
         pieskom. Od vchodu jaskyne až k jej východu vedie po chrbte vŕšku voľná hradská dlhá asi
         tisíc krokov. Takmer toľko krokov má cesta vytesaná na oboch stranách vŕšku, ale nad vŕškom
         je krytá. Uprostred jaskyne sa nachádza kaplnka ožiarená večným svetlom. Býva v nej
         pustovník.
   </p>
   <p>
    Celkom pri vchode do vŕšku od mesta Neapola sú dve veľké mramorové tabule. Na jednej sa
         opisujú vlastnosti dvanástich obdivuhodných pozzuolských žriediel. Ich obdivuhodné
         prednosti mám opísané v inej knižočke. Druhá vyzýva pocestného, aby si pozrel túto cestu,
         ale aj hrob Vergilia. Jeho epitaf je uvedený na tej istej tabuli. Hrob básnika Vergilia sa
         nachádza pri druhom míľniku: pri otvore jaskyne či cesty vydlabanej cez návršie. Preto ľud
         pripisuje Vergiliovi, že vysekal tie skaly, akoby ich bol vyhĺbil čarami za dvadsaťštyri
         hodín. Bezpečne však na nich vidieť stopy zručnej práce.
   </p>
   <p>
    //Okolo cesty sú rozmiestnené kamene ako malé sochy. Kamene slúžia na meranie krokov.
         Každý kameň predstavuje vzdialenosť tisíc krokov a je na ňom číslo označujúce počet míľ od
         mesta.//
   </p>
   <p>
    Na tej istej pozzuolskej ceste leží na pravej strane jazero, ktoré nemá ryby a zverinu,
         ale oplýva žabami, hadmi a lastovičkami.
   </p>
   <p>
    Na brehu jazera je na ľavej strane parný kúpeľ sv. Germana. Má oddelené miestnosti, v
         ktorých sa zachycujú veľmi horúce sírne výpary. A keď do nich vstúpia nahí ľudia, potia sa
         ako v kúpeľoch.
   </p>
   <p>
    Na pravej strane je Grotta de li cani čiže skalná dutina podobná murovanému alebo
         tehlovému komínu, ale nerozprestiera sa do šírky, ani nie je veľmi hlboká — okolo šesť
         krokov. Obsahuje veľmi škodlivé výpary. Ak pes alebo mačka atď. prekročia hoci len o jeden
         palec znak, ktorý je položený uprostred, hneď klesnú a zdochnú. Ak sa však hneď, ako
         klesajú v triaške, hodia do susedného jazera, môžu prísť k sebe a uzdravia sa. To isté sa
         stane aj ľuďom, čo svojou smrťou dokázal akýsi španielsky žoldnier, ktorý tam vstúpil.
   </p>
   <p>
    Toto všetko sme videli dňa 23. júna (bola druhá nedeľa Trojičná). Vzal nás so sebou
         Baltazár Langenmantell.
   </p>
   <p>
    Keď sme sa vracali, stretávali sme sa s nemeckými vojakmi, čo bolo dosť nebezpečné.
   </p>
   <p>
    Nachádza sa tam veľmi veľa obdivuhodných prírodných výtvorov.
   </p>
   <p>
    Nadmieru utešené sú Campi Elisii. Jedli sme z nich aj ovocie.
   </p>
   <p>
    Vrch Solfatara je celý žltý a pozostáva z prírodnej síry. //Doniesli sme si z nej
         niekoľko kúskov do Nemiec.//
   </p>
   <p>
    Pozzuoli sú mestečko nazvané podľa páchnúcich studní. Nemajú iba starobylé umelecké
         stavby, ale aj prírodné podivuhodnosti. Parné žriedlo pod vysušeným vrchom naháňa hrôzu,
         ako vrie, ale lieči mnohé choroby. Astronský kúpeľ zo seba vydáva a vyráža vzdychy. Vrch
         Olibani (nie ten, čo je v Palestíne) rozkázal Caligula vylámať na vydláždenie ciest v
         Itálii. Je tam kúpeľ nazvaný Pomáhaj človeku a kúpeľ Trituli vyzdobený maľbami, aby každý
         chorý poznal, aká voda akú chorobu lieči, a tak zaujal to miesto, kde je namaľovaná jeho
         choroba. Salernskí lekári chceli tieto prírodné výtvory zničiť, ale keď stadiaľ v noci
         utekali, zahynuli v Tyrrhenskom mori. Keď človek v parnom kúpeli Trituli stojí, potí sa,
         ale keď sa zohne, mrzne. V tejto jaskyni sa vyskytujú rozličné zákruty a podzemné chodby, z
         ktorých je jedna nebezpečná. Ak totiž do nej niekto neznalý vkročí, hneď tam zomrie, ako
         keď od hustých výparov zhasne sviečka. V Pozzuolách je aj obdivuhodne veľké divadlo a
         neďaleko neho pekná a nová podzemná stavba, ktorú vybudovali Rimania na vrchole svojej
         moci. Nachádza sa v nej sto pivníc, vedno tak zvláštne a spletito rozmiestnených, že ak by
         niekto vošiel do nej bez sviečky, musel by tam zomrieť, lebo by nenašiel východ. Kto pozná
         to miesto, vie kde je vchod, zakrytý krovím a krami, lebo nad pivnicami sú vinohrady,
         záhrady, stromy, lesy a podobne. Nachádza sa tam aj obdivuhodná vodná nádrž, ktorú
         vybudoval Nero. Jej časť pod zemou je dlhá dvestopäťdesiat a široká sto krokov. Podopiera
         ju štyridsaťosem vysokých stĺpov. Dosiaľ je neporušená. Veril by si, že je nová. Je
         umelecky vyzdobená sadrou. Z tohto umeleckého diela si kúštik odniesol ctihodný Tobiáš
         Masník.
   </p>
   <p>
    Neďaleko od Pozzuol sa nachádza Averno, miesto zahalené parami a výparmi. Je tam i
         jazero Acheron, ktoré nemôžu preletúvať vtáci, lebo by prišli o život. Tie veci sa veľmi
         zhodujú a súhlasia s Vergiliovými spismi, ibaže ich básnik vplietol a zahalil do bájí.
         Veľmi blízko sa nachádzajú Tripelgule, ktoré sa volajú podľa troch chatrčí. Sú tam totiž
         tri prístrešia. V prvom sa uschovávajú šaty, v druhom odpočívajú potiaci sa a v treťom je
         teplá voda.
   </p>
   <p>
    Na tej istej hradskej, čo vedie do Pozzuol, je vrch Gauro, ktorý roku 1538 chrlil čudný
         oheň. Pri tom prudkom požiari narástol z lávy a popola Nový vrch, vysoký tisíc krokov,
         ktorý možno ešte dnes vidieť. Pozzuolskí obyvatelia vtedy //na vŕšku// utekali v noci do
         Neapola. Mnohých zahubil oheň alebo zabili a zasypali domy. Ešte aj dnes veľmi prudko
         vydychuje teplú paru. Ak sa hodí do jeho hlbín kameň, veľmi prudko ho vyhodí.
   </p>
   <p>
    Z Pozzuol do Baie postavil Caligula most. Jeho rozvaliny — štrnásť stĺporadí — dosiaľ
         vyčnievajú z mora. Ponad more bol dlhý takmer tri tisíce a šesťsto krokov. Baia v Kampánii
         má na všetkých stranách zakrivené pobrežie dlhé päťtisíc krokov. Utešený prístav sa volá
         podľa dopravovania tovaru.
   </p>
   <p>
    //Neďaleko Neapola je veľa starých budov rímskych cisárov.//
   </p>
   <p>
    Viac o týchto veciach
    <sup>
     [
     <a class="footnote" href="#ftn.d56e2190" name="d56e2190">
      157
     </a>
     ]
    </sup>
    je v mojej knižočke úlomkov pozbieraných vo väzení v Itálii, v Neapole a na
         ceste.
   </p>
   <p>
    //Vráťme sa však k Neapolu.//
   </p>
   <p>
    Hoci všetky tieto //obdivuhodné// prírodné výtvory prispievajú ku kráse mesta Neapola,
         lebo sa nachádzajú v jeho blízkosti, predsa je aj veľa iných vecí, čo vyvolávajú obdiv a
         prebúdzajú chválu.
   </p>
   <p>
    Nemyslím, že niekde inde na svete podnebie i zem tak žičí ľuďom ako tu. Celé leto
         neprší, a ak niekedy, považuje sa to za mimoriadnu udalosť. Nepadá ľadovec, nehrmí,
         neblýska sa. Večer však vídať blýskanie predovšetkým pri vrchu Vezuve, no slabé. Stáva sa
         to v zime. Snehy v zime pokryjú vrch, ale v meste je ho veľmi málo, hádam ich rozpúšťa
         teplo mora.
   </p>
   <p>
    Hoci je vo dne náramná horúčava, predsa stromy, obilie, ovocie, byliny rastú tak bujne,
         že to, čo poskytuje zem v našich krajoch, nedá sa s nimi vôbec porovnať. Citróny, pomaranče
         sa rodia celý rok, lebo na tom istom strome jedny sa trhajú, ďalšie dozrievajú, ďalšie
         dorastajú, ďalšie kvitnú, ďalšie pučia. Záhrady sa zelenajú celý rok — okrem pomalšie
         rastúcich druhov bylín a stromčekov. Hrozno dozrieva v auguste. Jeden citrón ako menší
         melón alebo tri aj štyri menšie dostať za sold, najmenší kovový peniaz. V čase
         štyridsaťdňového pôstu
    <sup>
     [
     <a class="footnote" href="#ftn.d56e2204" name="d56e2204">
      158
     </a>
     ]
    </sup>
    sa za jeden sold predáva viac ako tridsať pomarančov. Aj iné veci, čo sú u nás
         veľmi vzácne, nachádzajú sa tam vo veľkej hojnosti.
   </p>
   <p>
    Mešťania sú veľkí milovníci pôžitkov a prepychu. Zem považujú za nebo.
   </p>
   <p>
    Miestokráľom bol vtedy Anton Peter Alvarez z Astorgy.
    <sup>
     [
     <a class="footnote" href="#ftn.d56e2214" name="d56e2214">
      159
     </a>
     ]
    </sup>
    Má šiestich poradcov (Marques, Valerius, Carolus, Cala a i.). Dvaja sú v
         Španielsku. Podliehajú im dvanásti radní páni v trestných a dvanásti v občianskych veciach.
         Odvolanie sa podáva od nižších k vyšším.
   </p>
   <p>
    Generál neapolského vojska dostáva ročne okrem iného osemdesiatštyritisíc dukátov,
         kapitán jazdy dvadsaťštyritisíc dukátov a toľko i kapitán pechoty. Generálom námorného
         vojska bol vtedy knieža z Montesarchia, ktorému vyplácali stosedemdesiatštyritisíc dukátov.
         Nižším oficierom bol vnuk Guevarra, gróf z Donaty, ktorého strýko dal svoju dcéru za
         manželku bratovi.
   </p>
   <p>
    Je tu sedem galejí, ktoré sa nachádzajú pri Novom zámku. Na galejach sv. Jozefa,
         Januária a Kláry sú pripútaní naši väzni. Živia sa skromne suchárom a vodou. Ostrihaných
         galejníkov bijú aj pre bezvýznamnú príčinu. Keď galeje stoja, niektorých z miesta odviažu
         (toho času uhorských väzňov vždy), ale potom ich //reťazou// spútajú po dvoch a používajú
         na rozmanité práce. Keď veslujú, sú vyzlečení po pás. Znepokojujú ich nečisté vši,
         ploštice, blchy. Nekonečné je pokrikovanie a verejná bezbožnosť ako v Sodome.
   </p>
   <p>
    Kardinálom tu bol vtedy Carazzola. Okrem neho boli aj iní v Ríme a inde: Caesar
         Destraeus, Francúz, lâonský biskup, ktorého roku 1671 vymenoval Klement IX.,
    <sup>
     [
     <a class="footnote" href="#ftn.d56e2226" name="d56e2226">
      160
     </a>
     ]
    </sup>
    Jan Eocrard Hidardus, Španiel, edesský arcibiskup, ktorého 16. mája roku 1672
         vymenoval Klement IX., Ján Rapiglionus, pápežský protonotár, vnuk rodného brata
         nasvätejšieho pápeža, Leopold Medices, rodný brat etruského arcikniežaťa, florentský opát,
         Žigmund Chisius, sienský prior jeruzalemského rádu a iní.
   </p>
   <p>
    Nachádza sa tu vyše tritisíc chrámov. Duchovných (skôr telesných) sa ráta
         tridsaťtritisíc. Povestných neviestok je štrnásťtisíc. Otrokov vnútri mesta je zo
         desaťtisíc. Obyvateľov, ktorí tu žijú, je vraj dovedna päťstotisíc.
   </p>
   <p>
    Hoci sme to počuli od dôveryhodných ľudí — od našich patrónov, zdalo sa nám to
         nepravdepodobné. Ale potom sme poznali, že tá správa nie je ďaleko od pravdy. Presvedčili
         sme sa, že takmer každá tretia či štvrtá budova je chrám. Videli sme, že v jednom kláštore
         je päťsto aj viac mníchov. //Od rána do polnoci napĺňajú mestské ulice, štvrte, brány (tu
         býva denne niekoľko tisíc ľudí), záhrady a všetky chodníky. A ak sa niekto pozrie hoc aj
         sto ráz z obloka, vždy uvidí na uliciach duchovných rozličných rádov.// Slobodne chodievajú
         aj do nevestincov, bárs i na poludnie, ako u nás do pivných krčiem. Nachádza sa tu totiž
         také množstvo ulíc s neviestkami, že sa ľahko dajú prirovnať k veľkému mestu. Je tu napokon
         dvanásť jezuitských veľkých kolégií, devätnásť františkánskych kláštorov, sedemnásť
         dominikánskych, jedenásť karmelitánskych, osem kartuziánskych, obrovský počet kláštorov
         mníšok a iných rádov, ktorých je toľko, že sa pod slnkom ledva nájdu také, čo by sa tu
         nevyskytovali.
   </p>
   <p>
    Niektorí mešťania majú veľmi jemné mravy, niektorí veľmi drsné, ba niektorí aj dedinské.
         Keď sa hostia, pijú víno, tak ako sa u nás pije voda. Jeden druhého však nenúti až do
         omrzenia, ale keď má smäd, požiada obsluhujúcu slúžku alebo ženu, napije sa a podá pohár
         slúžke alebo žene, aby ho odložila.
   </p>
   <p>
    Keďže je vo dne najväčšia horúčava, zväčša spia. V noci sa prechádzajú, alebo doma píšu,
         alebo pracujú.
   </p>
   <p>
    Vo vchodoch všetkých domov, na rohoch domov a na uliciach žiari veľké množstvo svetiel,
         najmä keď majú toľko mŕtvych patrónov a svätých, pred ktorých takmer každý deň v domoch,
         kde oslavujú narodeniny, porozkladajú po celej domácnosti lampáše, a keď v kostoloch a
         kláštoroch, kde sa uctieva ten istý svätý alebo patrón, stojí a horí do dvanástej v noci
         niekoľko sto umelecky zhotovených lampášov. Vo sviatočné dni sa niekedy zdá, že horí celé
         mesto. Pri kostoloch zakladajú veľké ohne. Zhotovujú úžasne vyprskujúce ohňostroje.
         Strieľajú z diel. Na tie pochabosti vynakladajú každý deň niekoľko tisíc. Aj chlapci
         bezstarostne a slobodne berú do rúk ohňostroje a výbušniny. Nikdy sa neobávajú požiaru,
         lebo strechy pokrýva sadra.
   </p>
   <p>
    Pri starobylých domoch, ktoré sa vyrovnajú aj zámkom, si udržiavajú prekrásne záhradky.
         A čo je zvláštne, vinič vyrastá zo zeme až do takej výšky, že tvorí veľmi príjemné podlubia
         a miesta na prechádzky.
   </p>
   <p>
    Vrchnosť nikoho netrestá za smilníctvo alebo cudzoložstvo. Trestom je, keď taký človek
         má povesť nehanebníka. Nedočkavé dievky prijímajú peniaze a predávajú sa. Keď porodia,
         dojča sa zanesie do ústavu pre nemanželské deti a tam sa vychováva. Dievka namiesto trestu
         dostane meno neviestky a hocikomu dovolí, aby sa s ňou stýkal. Žije zo zárobku svojho tela.
         Ústav pre nemanželské deti je bohatý. Má veľké dôchodky, výsady a iné náležitosti. Mnohí mu
         totiž odkazujú veľké dary, najmä tí, čo trávia život v nevestincoch a trápení svedomím
         tušia, že sú tam aj ich potomci. Len niektorí si berú počestné ženy, z prišelcov a
         cudzincov, ktorých je najväčší počet, takmer nikto. Ženské pohlavie požaduje najväčšie
         výdavky na prepych. Ak ide žena pešo, považuje sa za neviestku. Sú premnohí právnici //(tu
         ich volajú// advokáti), šľachtici, úradníci, umelci, ktorí uzavrú s neviestkami zmluvu, a
         podľa toho, ako sa dohodnú, zaplatia im na mesiac, na týždeň, na rok atď. Je čudné, že ich
         zaživa nepohltí zem! Keď nemanželskí chlapci dospejú, uznajú sa za manželských a počestných
         a venujú sa alebo umeleckej činnosti alebo štúdiám alebo inému podľa nadania. Neschopných
         určia za sluhov a služobníkov. Dievčatá ponúknu na vydaj. Berú si ich aj umelci a iní —
         chytrejšie tie, čo sú krajšie a čo prinesú viac peňazí. Často sa tu stroja a stávajú
         vraždy. Ak totiž niekto túži zákerne zniesť zo sveta nepriateľa, aj za maličkú odmenu nájde
         hneď úkladného vraha, ktorý ho prebodne a ujde do chrámu. Práve vtedy jeden na našej ulici
         zastrelil knieža z Marques, ušiel do chrámu, a tak sa zachránil. //Márne naňho striehli
         niekoľko dní pri bráne sluhovia. Knieža napokon o tri dni zomrel, ale odpustil svojmu
         vrahovi zločin, ba prikázal mu odčítať zo svojho majetku šesťdesiat zlatých.// Ďalší
         prebodol majiteľa psa, lebo pes brechal. Zachránil sa v kláštore. Aj akéhosi Nemca Seraria,
         ktorý nás potom opäť spoznal v Ríme a bol dlžníkom nášho pána, ochránili mnísi v chráme,
         keď nemohol zaplatiť. Ak nejakého //zločinca// odsúdia na smrť a miestokráľ náhodou vidí,
         ako ho vedú na popravu, oslobodia ho. Je aj jeden chrám, ktorý má takú výsadu, že ak tadiaľ
         vedú zločinca, mnísi vyjdú von s bakuľami a oslobodia ho z rúk kata. Prirodzene, že sa tam
         zriedkavejšie popravuje. V mestskom väzení je vždy najmenej tisíc väzňov. Ak niekoho z nich
         odsúdia na galeje, posadia ho na osla. Pred ním ide trubač. Rozsudok sa vyhlasuje na
         námestiach. Oznámi sa aj čas, na koľko rokov je odsúdený alebo či je odsúdený na smrť. Keď
         sa odsúdenec približuje ku galejam, ostatní väzni spustia strašný krik a vresk na znamenie
         radosti, že vraj idú mať udatného druha, čo vydrží bitku.
   </p>
   <p>
    Pod mestom je tajný podzemný kanál, v ktorom sa dá prechádzať, ale len málokomu dovolia
         tam vojsť.
   </p>
   <p>
    Celé leto sa na všetkých uliciach predáva ľadová voda. Je totiž viac než šesťsto takých,
         čo nosia pod pazuchou nádobky, chodia tu i tam, v ruke držia sklené poháre, pričom
         vykrikujú: „L’acqua! L’acqua!
    <sup>
     [
     <a class="footnote" href="#ftn.d56e2251" name="d56e2251">
      161
     </a>
     ]
    </sup>
    “ Tí, čo sa zdržiavajú v podlubiach, v divadlách, na námestiach, na uliciach
         teda kupujú a pijú. A tak niektorí predavači vody považujú za nešťastný deň, ak nezarobia
         zlatku. Ak sa toľko zarobí na vode, koľko sa tu zarobí na iných veciach?
   </p>
   <p>
    V takej veľkej horúčave nechýba nikdy sneh. Dováža sa z vrchov po mori na lodiach, ktoré
         plávajú v noci alebo v tôni. Keď páli more i slnko, lode stoja na tônistých miestach, ak sa
         také nájdu. V zime zhromažďujú vo vrchoch do pripravených jaskýň a skalných dutín sneh a v
         lete si ho stadiaľ berú. Libra sa predáva za jeden gran,
    <sup>
     [
     <a class="footnote" href="#ftn.d56e2259" name="d56e2259">
      162
     </a>
     ]
    </sup>
    to jest za dva numy. Veru ani chudobnejší nevypije jednu holbu vína, ktoré by
         nebolo ochladené snehom!
   </p>
   <p>
    V meste, ktoré je také veľké, sa používajú koče, káry a nosidlá. Je ich veľké množstvo.
         Koho unaví chôdza, všade nájde pripravených nosičov a dá sa nimi za neveľkú odmenu odniesť,
         kam len chce.
   </p>
   <p>
    //„Do jedenástej hodiny majú na námestiach všetko vyložené na predaj“ — vraví Masník —
         „a predávajú v noci väčšmi než vo dne. Videl som to veru, keď som sa prechádzal v tom čase
         po uliciach.“// Keď nejakej žene zomrie zákonitý manžel, žena sa dá ostrihať a ostrihané
         vlasy sa priviažu na prikrývku, ktorá je na márach. Nepochybne sa z nich robia parochne,
         lebo takmer všetci chodia v parochniach. A ktovie, či to nie je výmysel duchovenstva, aby z
         toho malo väčšie zisky. Mŕtvych pochovávajú v chrámoch, ale za veľkú odmenu. Chudobných
         vynášajú von a bez obradov.
   </p>
   <p>
    V domoch sa zdržiava veľa mníchov. Ledva sa nájde jeden šľachtický dom, ktorý by neživil
         nejaký daromný žalúdok. Potom sa im spovedajú a podobne.
   </p>
   <p>
    Veľmi mnoho by sa ešte dalo zaznačiť o Neapole, ale vyžadovalo by si to námahu.
   </p>
   <p>
    Tu v Neapole sme ostali u pána Jakuba Reillarda päť týždňov v modlitbách a meditáciách.
         Čítali sme aj nemecké knihy, ktoré sme tam mali: nemeckú Lutherovu bibliu,
    <sup>
     [
     <a class="footnote" href="#ftn.d56e2276" name="d56e2276">
      163
     </a>
     ]
    </sup>
    Nürnbergisches Handbüchel (Norimberskú príručku), Herz-Postille (Postilu srdca)
         a iné. Od pána Juraja Weltza sme dostali rozličné latinské knihy. Podchvíľou nám totiž
         posielal ďalšie a ďalšie. Na znak vďačnosti Ara gratitudinis Deo et benefactoribus atque
         captivis (Oltár vďačnosti Bohu a dobrodincom, ale aj väzňom)
    <sup>
     [
     <a class="footnote" href="#ftn.d56e2282" name="d56e2282">
      164
     </a>
     ]
    </sup>
    ctihodný pán Masník, ale ja Schola crucis (Školu kríža) sme vypracovali bez
         pomoci kníh, ako sa len dalo, a venovali sme ich patrónom. Prvá bola v neviazanom, druhá vo
         viazanom štýle a vytlačená už tu vo Wittenbergu //asi na dvanástich listoch//.
   </p>
   <p>
    Každú chvíľu prichádzali naši dobrodinci a sľubovali, //že už-už príde// pán Benedikt
         //z Oxenstiernu,
    <sup>
     [
     <a class="footnote" href="#ftn.d56e2290" name="d56e2290">
      165
     </a>
     ]
    </sup>
    Švéd,// s ktorým nás slobodne prepustia. //Odišiel pred nami na ostrov Melitu.
         //Vrátil sa z ostrova asi po troch týždňoch nášho vyslobodenia. Chcel sa s nami rozprávať a
         sľúbil, že nás vezme so sebou do Nemiec. Keď sa tu však zdržiaval len dva dni, hľa, prišiel
         poštou list, aby sa čo najchytrejšie vrátil! Nuž teda odišiel hneď poštou do Ríma k
         švédskej kráľovnej Kristíne.
    <sup>
     [
     <a class="footnote" href="#ftn.d56e2296" name="d56e2296">
      166
     </a>
     ]
    </sup>
    //Sluhov, ktorých mal na mori, prepustil. Nechcel nás poslať do Ríma so
         sluhami.// Venoval väzňom osem dukátov.
   </p>
   <p>
    A tak sme tam ostali, každý deň vzdychajúc a prosiac Boha o slobodu. Často sme si
         vymieňali s väzňami listy. //Náš// pán sa o nich veľmi dobre staral a poskytoval im
         potrebné veci. My sme ich takisto svojimi prosbami a zámermi našich pánov priaznivcov
         nabádali k trpezlivosti a povzbudzovali písmami.
   </p>
   <p>
    //Bol tu pánov chlapček, ktorého opustila mŕtva matka. Často sme sa s ním zabávali. Keď
         sme spomínali na našich, táto sirota sa neraz rozplakala a neraz nás aj pobavila svojou
         hrou. Po mŕtvej ostal aj hudobný nástroj. Veľmi často na ňom hrali nemecké piesne a
         spievali pán Schanternell a pán Ján Erdeni. „Pánu Jánovi Baptistovi Schanternellovi“ —
         vraví Masník — „som často zhotovoval italské listy“. Zaoberali sme sa aj inými vecami, aby
         sme oklamali čas. Bola tam utešená záhrada, v ktorej sme sa prechádzali a obedovali pod
         širokolistým figovníkom.//
   </p>
   <p>
    Siedmich väzňov poslali 2. júla (v deň Nanebevzatia blahoslavenej Panny Márie) do
         Messiny. Z väzňov augsburského vyznania boli medzi nimi //pán Daniel// Mazarius,
    <sup>
     [
     <a class="footnote" href="#ftn.d56e2308" name="d56e2308">
      167
     </a>
     ]
    </sup>
    //Ján// Timkovič a Sedényi. Pretože sa však zdvihol nepriaznivý vietor, vrátili
         sa do prístavu, hoci už prešli vyše polovicu cesty. Potom ich opäť poslali 4. júla do
         Messiny (je pri Palerme), ktorá je hlavným mestom Sicílie. Mali ich poslať sedemnástich.
         Ale keď sa o tom dozvedel náš patrón, usiloval sa všetkými prostriedkami obmäkčiť srdce
         španielskeho veliteľa nad galejníkmi a získať si ho darmi, aby niektorých z toho vynechal.
         To sa aj stalo. Nechal ich tu desať, ale za každého mu bol odčítaný skoro jeden dukát. Dňa
         25. júla sme boli večer na prechádzke //a pri príležitosti sviatku sv. Jakuba sme videli
         veľké ohne.// Pánu domácemu sme venovali báseň namaľovanú a napísanú vo forme labyrintu.
    <sup>
     [
     <a class="footnote" href="#ftn.d56e2314" name="d56e2314">
      168
     </a>
     ]
    </sup>
    Aj som ju dal tu v Nemecku vytlačiť.
   </p>
   <p>
    Dňa 26. júla (bol sviatok Anny) sme boli večer v prístave. Chceli sme vstúpiť na galeje
         ako neznámi cudzinci, ale mostík už bol odtiahnutý. Tak sme sa teda plačúc dívali na našich
         z pobrežia, od ktorého boli vzdialení len osem krokov. Stadiaľ sme šli k miestokráľovmu
         palácu, kde bolo veľa kočov kniežat a veľmožov, ktorí prichádzali deň čo deň, aby osvedčili
         svoju oddanosť. Práve vtedy tam miestokráľ večeral.
   </p>
   <p>
    Dňa 27. júla asi šesťdesiat francúzskych lodí priplávalo zo Sicílie takmer až k mestu.
         Nikto sa im neodvážil //vyjsť// oproti, hoci na pobreží sa ponevieralo niekoľko tisíc
         ozbrojených vojakov a mešťanov a v prístave bolo umiestnených niekoľko diel a riadne
         postavené varty. Francúz sa zdržiaval neďaleko mesta do 29. júla. //Bolo ho dobre vidieť.//
         Potom odišiel do Apúlie a odviezol do Messiny lode naložené obilím.
   </p>
   <p>
    Dňa 28. júla sme boli večer na dvoch galejach a navštívili sme spoluväzňov, s ktorými
         sme sa rozprávali ako cudzinci: //na jednej s pánom Nikletiom, na druhej s pánom magistrom
         Stellerom, s pánom Paulovičom a s pápskym superintendentom.
    <sup>
     [
     <a class="footnote" href="#ftn.d56e2326" name="d56e2326">
      169
     </a>
     ]
    </sup>
    // Predtým však náš sprievodca a tlmočník Andrej, pisár pána Juraja Weltza, dal
         veliteľovi a dozorcovi galejníkov odmenu a vymohol nám od neho ako cudzincom povolenie
         vstúpiť na galeju a prezrieť si jej trup. Keď sme to dosiahli a šli sme tam a pristúpili
         sme k pánom Nikletiovcom, hneď od nás pýtali po nemecky a po latinsky almužnu. Už predtým
         totiž dostali správu o našom príchode, ale i poučenie, ako sa majú správať a tváriť, aby
         sme sa neprezradili. Pretože ovládam nemeckú reč, spýtam sa, akoby som nevedel o ich osude
         a otčine, čo sú za ľudia a akého stavu a prečo ich stíhajú takéto pohromy. Keď odpovedia,
         že sú Uhri, a to niektorí luteránski a kalvínski kňazi, podotknem, že trpia spravodlivo,
         právom a po zásluhe ako kacíri a napomínam ich, aby sa obrátili, ak chcú byť slobodní.
         Potom sa s nimi zhováram o viere. Keď sme videli, že medzitým už nastal večerný súmrak,
         všade vládol krik a nikto nedával pozor na naše slová, prisadli sme si k nim a porozprávali
         sme sa trocha slobodnejšie o niektorých veciach. Napokon sme im a ostatným väzňom podali
         ruku a odišli sme. To isté sme urobili na galeji sv. Jozefa s pánom magistrom Stellerom,
         Paulovičom, chromým kalvínskym rektorom Simonim a helvétskym superintendentom Séllyeiom.
   </p>
   <p>
    Tretieho dňa po sviatku sv. Jakuba nás zasa odviedli do domu urodzeného pána Juraja
         Weltza a tam sme ostali až do odchodu, najmä preto, aby sa pán mohol s nami každý deň
         stýkať. Takmer denne tam prichádzali nemeckí oficieri, ale my sme boli v bezpečí v hornej
         izbe. Keď jedli v prednej izbe, my sme jedli v zadnej a tajne sme sa posmievali svojim
         prenasledovateľom.
   </p>
   <p>
    Keď pán ráno vstal, hneď sa poberal ku knihám (mal ich veru hojnosť) a nosil nám jednu
         za druhou. Všetko obrátil proti pápežencom — dokonca aj to, keď čítal v Donatovi
    <sup>
     [
     <a class="footnote" href="#ftn.d56e2337" name="d56e2337">
      170
     </a>
     ]
    </sup>
    o odchýlkach:
    <sup>
     [
     <a class="footnote" href="#ftn.d56e2343" name="d56e2343">
      171
     </a>
     ]
    </sup>
    že aj oni sa dopúšťajú odchýlok, keď vzývajú svätých.
   </p>
   <p>
    K pánovi často prichádzali mnísi. Dokazoval im falošnosť a modloslužobníctvo a zoči-voči
         im odporoval. Keď zbadal, že sa nahnevali, chlácholil ich darmi a slovami, vraviac: „Ja som
         váš poslucháč. Vy ste povinní ma poučiť, ak sa domnievam, že vo Sv. Písme sa nachádza
         protirečenie.“
   </p>
   <p>
    V pohostinnom dome, kde sme boli predtým, jeden deň do týždňa sa choval páter Gabriel,
         karmelitán, ktorý sa s nami stýkal, nič nevediac o našom osude. A hoci u pána často našiel
         Lutherovu bibliu a iné nemecké luteránske knihy (vedel totiž //dobre// po nemecky z
         Holandska, //hoci bol italskej národnosti)//, vravieval so smiechom: „Viem, že ste kacíri,
         ale uznávam, že lepší kresťania ako my.“ A iné. V terajšom našom pohostinnom dome sa
         takisto choval mních, kazateľ nemeckého kostola, ktorého dozorcom bol pán Juraj Weltz.
   </p>
   <p>
    Dňa 1. augusta nás zaviedli ku kartuziánom,
    <sup>
     [
     <a class="footnote" href="#ftn.d56e2355" name="d56e2355">
      172
     </a>
     ]
    </sup>
    ktorí sú v kláštore sv. Martina. Tento kláštor leží poniže zámku nad mestom. Je
         nesmierne veľký. Čo sa týka obvodu, vyrovná sa mestečku. Má veľmi nádherný chrám.
         Gvardiánsky palác je nadmieru ozdobený mramorom rozličnej farby. //Stoličky sú potiahnuté
         hodvábnou látkou.// Koldokola stien vidieť namaľované mestá, ktoré tomuto kláštoru platia
         ročne obnos, čo je pri nich pripísaný. Nad týmito maľbami sú namaľovaní mnísi, akoby boli
         živí. Uvádzajú sa tam aj ich mená a vek. Mnísi sú zavretí. Vychádzajú len v stredu, aby sa
         medzi sebou pozhovárali. Pri každej izbietke je v múre schránka, z oboch strán dobre
         uzavretá mrežami a dvierkami. Keď nadíde hodina raňajok a obeda, rádový sluha prinesie
         pokrm a nápoj, otvorí schránku a nechá ich v nej, znova ju zavrie a odíde. Pristúpi
         kartuzián, vezme položený pokrm, naje sa a čo zostane, odnesie a zavrie schránku. Keď však
         niečo potrebuje, napíše na papier, ktorý sluha vezme a odovzdá gvardiánovi. Zaviedli nás do
         nesmierne vzácnej záhrady, hodnej veru aj kráľovského veličenstva. Ochodza štvorcového
         tvaru je vykladaná mramorom a svedčí o veľkom umeleckom nadaní maliarov. Každá strana má
         pätnásť mramorových stĺpov, ktoré sú pätnásť stôp vysoké, okrúhle a také hrubé, že ich
         človek ledva rukami môže oblapiť. Okrem nich sú v rohoch strán štyri štvorhranné, umelecky
         vytesané stĺpy. Vnútorná časť, ktorá obklopuje dômyselne upravené hriadky, je urobená tak
         jemne, že jej rozmanité mozaiky napodobňujú ozajstné prírodné tvary. Zdá sa, že tu visia
         tkanivá listov, tam zasa väzivá kostí, akoby veľmi tenkými šnôročkami pospájané, ale všetko
         je tak jemne vytesané z najtvrdšieho mramora. Horné chodby sa skvejú nemenšou nádherou a
         umeleckou prácou. A hoci v takej ohromnej a rozsiahlej budove nie sú nijaké dvere ani
         obloky, z ktorých by sa otváral pohľad do záhrady, predsa v horných chodbách je všetko tak
         dômyselne urobené z mramoru alebo namaľované, že návštevníkom sa zdá, akoby tam bol výhľad:
         akoby boli naozaj dvere otvorené a obloky roztvorené.
   </p>
   <p>
    Z tohto vŕšku sme potom išli doprostred nad mesto a zastavili sme sa v záhrade, kde nás
         znamenite počastovali. Mohli sme z nej jediným pohľadom premerať obvod takmer celého mesta.
         Bol tam aj prameň, ktorý vytekal z umelo urobenej skaly //z mušieľ// a postriekal tých, čo
         o ňom nevedeli.
   </p>
   <p>
    Dňa 3. augusta nás pán Daniel Weickmann povozil v nádhernom pohodlnom koči po Neapole a
         poukazoval nám väčšie a krajšie chrámy. Medzi nimi bolo niekoľko veľmi významných.
   </p>
   <p>
    V dominikánskom chráme je osemnásť veľkých strieborných svietnikov. Bola práve procesia.
         Osem mníchov nieslo — ako povedali — dvoch svätých: Petra a Pavla, ktorí boli poriadne
         veľkí, z čistého striebra a ozdobení drahokamami a perlami, ba aj zlatými reťazami. Počet
         mníchov bol obrovský — hádam aj sto. Niektorí z nich mali zapálenú sviecu a po ceste padali
         na kolená.
   </p>
   <p>
    V kláštore sv. Augustína nám pán Weickmann ukázal Máriu, o ktorej sa domnievajú, že má
         preto sklonenú hlavu, lebo ju zohla, keď sa zrútila kaplnka, a tak ostala zázračne
         nepoškodená a nedotknutá. S kýmsi sa vraj tri razy rozprávala, a preto aj bol vyhlásený za
         svätého a leží blízko oltára v tej kaplnke. Jeho obraz je vystavený očiam prichádzajúcich
         vľavo na stene.
   </p>
   <p>
    Stadiaľ sme šli do chrámu sv. Pavla, kde ležia z jednej strany brány Castor, z druhej
         Pollux, okyptení, veľkí ako Giganti, mramoroví, porazení. Nad nimi stoja Peter a Pavol s
         nápisom takého obsahu, že ich porazili ústami a perom. Chrám predtým postavili pohani, ale
         je všelijako popremieňaný.
   </p>
   <p>
    V chráme sv. Kajetána sú stĺpy ovinuté striebornými plieškami, ktoré vraj priniesli a
         obetovali len pútnici.
   </p>
   <p>
    V chráme Kráľovnej nebies je klenba kaplnky vykladaná samými perlami.
   </p>
   <p>
    V chráme sv. Januária sa hrdia mnohými pamiatkami. Ukazujú tu Krista so sklonenou
         hlavou. Keď v čase vzbury vystrelili zo zámku a guľa prerazila kaplnku a mala sa dotknúť
         jeho hlavy, hlavu sklonil, a tak sa vyhol nárazu gule. Na hlave vraj rastú vlasy.
         Pochádzajú od kráľovnej Johany, ktorú porazil uhorský kráľ, lebo páchala v živote najhoršie
         zločiny a predovšetkým zabila manžela. Požiadala, aby jej stiahli z hlavy kožu a dali ju
         tomuto ukrižovanému Kristovi. Domnievajú sa, že sa to aj stalo. Ó šialenstvo!
   </p>
   <p>
    V chráme sv. Vavrinca (tam je matka cirkev
    <sup>
     [
     <a class="footnote" href="#ftn.d56e2380" name="d56e2380">
      173
     </a>
     ]
    </sup>
    ) ukazujú ľuďom v ten istý deň sadlo z upečeného sv. Vavrinca. Rozpúšťa sa vraj
         iba v tento deň. Vystavujú ho roztopené na striebornej miske. Potom ho pozbierajú do
         pohára.
   </p>
   <p>
    Sú takí, čo tvrdia, že v celej Európe niet vzácnejších a nádhernejších chrámov — okrem
         baziliky sv. Petra v Ríme, ktorá zažiarila takou krásou až v tieto roky — a dnes sa ešte
         nájde ledva jeden chrám, na ktorom by sa nepostavilo niečo nové. Steny, ale aj dlážka sa
         zväčša ligocú mramorom. V mnohých chrámoch pokrývajú steny drahocenné závesy a koberce.
         Oltáre hýria až do omrzenia zlatom, striebrom, vzácnymi perlami, drahými kameňmi. Aj
         luterán tu môže chodiť bezpečne po chrámoch. Keď sa totiž slúži omša pri jednom oltári,
         odíde a pozerá si niečo iné. Ľudia sa v chrámoch rozprávajú, ako sa im zachce, a nedajú sa
         nejakou vážnejšou prehliadkou strhnúť k tomu, aby prejavovali úžas nad vecami, lebo sa tam
         denne poneviera veľké množstvo pútnikov.
   </p>
   <p>
    Celý ten čas, čo sme boli v Neapole, tešili sme sa na príchod lodí jednak z Benátok,
         jednak z Holandska, jednak z Itálie. Ale keď sa rozchýrilo, že po mori sa potĺka Francúz,
         kupci nechceli prichádzať.
   </p>
   <p>
    Napokon prišiel jeden Angličan, ktorý priviezol strieborné náčinie a iný tovar. Keď
         počul, že sme slobodní, blahoželal nám a ochotne vyhovel prosbám, aby nás odviezol so sebou
         ako námorníkov, keďže jeho rodina už bola odrátaná.
    <sup>
     [
     <a class="footnote" href="#ftn.d56e2392" name="d56e2392">
      174
     </a>
     ]
    </sup>
    A sľúbil, že nás bude bezplatne živiť a zavezie nás, kam len budeme chcieť, či
         iba do Livorna, či do Holandska, či do Anglicka. Naši patróni sa s ním dohovorili, aby nás
         vylodil v Livorne. Očakával nás na lodi, ale pán ustavične odkladal náš odchod, aj keď
         Angličan oznámil, že už odíde. Zdržiaval sa tam totiž vyše troch týždňov. Pán chce, aby sme
         ešte odpočívali v mäkkom lôžku, že vraj stačí, keď odídeme ráno. Medzitým zdvihnú na úsvite
         lodnú kotvu a loď nás tu nechá. A tak sme všetci želeli, že sme prišli o takú vhodnú
         príležitosť. Pán nás však utešuje, že sa vraj postará, aby sme mohli prísť do Ríma. „Aby
         ste toho Antikrista“ — tak povedal — „videli vskutku sedieť na svojom stolci.“
   </p>
   <p>
    Potom striehneme na ďalšiu príležitosť, takmer aj proti pánovej vôli. Mládenec Andrej,
         pisár, bol pápeženeckého náboženstva, ale predsa vedel o všetkom, čo sa stalo s nami a s
         ostatnými väzňami, ktorých takmer každý //tretí// deň navštevoval. Našiel nemeckých pekárov,
    <sup>
     [
     <a class="footnote" href="#ftn.d56e2400" name="d56e2400">
      175
     </a>
     ]
    </sup>
    ktorí chceli ísť do Ríma. Boli traja a štvrtý bol Sebastián, sluha plukovníka z
         Kaysersteinu, ale už sa zriekol vojenskej služby. //Bol to bavorský študent, ktorý išiel s
         cisárskym generálom do Neapola, ale keď sa generál vracal do Nemiec, dostal prepúšťaciu
         listinu.// Pisár oznámi pánovi, že sa chystajú odísť a povie mu, že chcú ísť s nami. A tak
         sa to dozvieme takmer len deň pred odchodom a pripravíme sa na cestu, ale akoby proti
         pánovej vôli, ktorý by nás bol rád dlhšie zadržal u seba. Bolo však nebezpečné nalodiť sa
         (Itali vravia imbarcinari), lebo vtedy dávali v Neapole prísny pozor na zbehnutých vojakov.
         //Toto nebezpečenstvo sa nedalo podceňovať.// Medzitým mládenec Andrej káže (ani nie tak z
         rozvážnosti, ako skôr z akejsi pochabosti), že sa nemusíme vôbec obávať a hneď nás vyzve,
         aby sme si v kancelárii pri chráme sv. Vavrinca vymohli zdravotné listiny.
    <sup>
     [
     <a class="footnote" href="#ftn.d56e2406" name="d56e2406">
      176
     </a>
     ]
    </sup>
    A tak dňa 23. augusta ideme s veľkým strachom po tie listiny do spomenutej
         kancelárie.
   </p>
   <p>
    A hoci sme sa nesmierne obávali, predsa sme sa tam nemuseli vôbec báť. Len čo sme tam
         prišli, Boh tak uspôsobil tajomníka, že sa ani nevypytoval, čo chceme, ale keď videl
         cudzincov, hneď priniesol vytlačené listiny, spýtal sa každého na meno a rodisko, pozrel si
         tvár a zovňajšok a vpísal brkom do vytlačenej listiny opis. Listina znela takto:
   </p>
   <p>
   </p>
   <p>
    <span class="emphasis">
     <em>
      Gratissimi!
     </em>
    </span>
   </p>
   <p>
    <span class="emphasis">
     <em>
      Parte de questa inclita, e fidelissima citta di Napoli, sana e libera d’ogni
            suspetto, di mal’ contagion per gratia di nro signore Iddio, della sua Matre
            sanctissima, concetta senza peccato originale, di san Gennaro e de altri santi suoi
            Protettori, Giouanni Szipser de Germania d’anni 28. st. giusta capelli castagni, Romam
            etc.
     </em>
    </span>
    (napísané brkom).
    <span class="emphasis">
     <em>
      Percio douunque capitara, si potra conesso
            conuersare, e contraltare, dandoli libera, e secura prattica. Et in fede etc.
     </em>
    </span>
   </p>
   <p>
    <span class="emphasis">
     <em>
      Datum Neapoli in Tribunali S. Laurentii die 23. Mensi Aug. Anno 1675.
     </em>
    </span>
   </p>
   <p>
    *
   </p>
   <p>
    <span class="emphasis">
     <em>
      (Najmilší!
     </em>
    </span>
   </p>
   <p>
    <span class="emphasis">
     <em>
      Odchádza z tohto slávneho a verného mesta Neapola, zdravého a bez akéhokoľvek
            podozrenia zo zlej nákazy z milosti nášho Pána Boha, jeho presvätej Matky, počatej bez
            dedičného hriechu, sv. Januária a jeho ostatných svätých ochrancov, Giovanni Szipser
      <sup>
       [
       <a class="footnote" href="#ftn.d56e2444" name="d56e2444">
        177
       </a>
       ]
      </sup>
      z Nemiec, dvadsaťosemročný, riadnej postavy, gaštanových vlasov, do Ríma
            atď.
     </em>
    </span>
    (napísané brkom).
    <span class="emphasis">
     <em>
      Kdekoľvek príde, možno sa s ním stýkať a
            jednať a povoliť mu voľný a bezpečný vstup. A vo vierohodnosti atď.
     </em>
    </span>
   </p>
   <p>
    <span class="emphasis">
     <em>
      V Neapole v tribunáli sv. Vavrinca
     </em>
    </span>
    <sup>
     [
     <a class="footnote" href="#ftn.d56e2459" name="d56e2459">
      178
     </a>
     ]
    </sup>
    <span class="emphasis">
     <em>
      dňa 23. mesiaca augusta roku 1675.)
     </em>
    </span>
   </p>
   <p>
   </p>
   <p>
    Skutočné priezvisko a rodisko sa sem nenapísalo //(to bolo nebezpečné)//, ale iné:
         Nicolo Giovanni Szipser, zvolené podľa Spišskej stolice, v ktorej som sa narodil, a to pre
         dve príčiny:
   </p>
   <p>
    Po prvé: Pretože v tribunáli sv. Vavrinca, kde sa vydávajú tieto listiny, ako aj v
         prístave, kde lode dvíhajú kotvy a púšťajú sa na plavbu po mori (ako Itali radi vravia:
         imbarkujú sa), dávali prísny pozor na nemeckých vojakov, ktorých poslalo Kráľovské
         Veličenstvo, ale tí hojne utekali.
   </p>
   <p>
    Po druhé: Pretože rehoľníci jezuitského rádu spísali //dva razy// mená všetkých
         //uväznených// dušpastierov, len čo ich odviedli z Itálie do Neapola, sotva by bolo možné
         bez nebezpečenstva odísť z Neapola, keby sme udali skutočné priezvisko, čo by nás nejakou
         náhodou mohlo prezradiť prenasledovateľom. //V bránach niektorých miest sa musia ukázať
         také listiny. Mohli by tam teda poznať náš stav, keby boli jezuiti podali správu, že všetci
         takíto väzni sú ubehlíci.//
   </p>
   <p>
    To isté priezvisko ako v Neapole sa potom zapisovalo aj v Ríme a v Benátkach, aby
         súhlasilo na listinách.
   </p>
   <p>
    Keď sme teda mali tieto listiny, v sprievode pána Daniela Weickmanna a pána Jána
         Dominika Austriaca
    <sup>
     [
     <a class="footnote" href="#ftn.d56e2480" name="d56e2480">
      179
     </a>
     ]
    </sup>
    sme sa dohodli s patrónom či majiteľom bárky alebo foluky, ako sa volá menšia
         loď, ktorá sa poháňa plachtami aj veslami. //Patrón je pán alebo správca lode.// Pán Ján
         Dominik Austriacus bol opačného náboženstva, ale pretože v mnohom osvedčil pánu Jurajovi
         Weltzovi vernosť, veľmi dobre vedel o celej našej veci a často sa s nami zo súcitu veľa
         rozprával, ba aj šťastne nám dopomáhal k nášmu odchodu.
   </p>
   <p>
    Potom sme išli za tajomníkmi, aby sme sa imbarkovali čiže dali si zapísať mená, lebo
         zapisujú kto a koľkí //do Neapola// priplávajú a koľkí odplávajú, aby vedeli, koľkí sa
         zdržiavajú na mori. Postavíme sa tam, aby sme oznámili svoje mená. Pretože som bol veľmi
         prestrašený (zasa sme sa báli tam, kde nebolo nijaké nebezpečenstvo), zabudol som meno
         zapísané v listine, stál som ako omráčený a neodpovedal som spytujúcim sa, až ctihodný
         Tobiáš Masník oznámil: „Volá sa Ján Czipser.“ A tak zapísali udané meno, potom aj meno
         ctihodného pána Masníka a prepustili nás v pokoji, na nič iné sa nepýtajúc. Pán Dominik
         Austriacus si totiž zaumienil odvrátiť tajomníkov od nevhodných otázok, a aby to dosiahol,
         usiloval sa i namáhal viesť rozhovor iným smerom.
   </p>
   <p>
    Po zapísaní mien sa vrátime do nášho pohostinného domu, prichystáme si všetko potrebné,
         čo nám dá pán: syr, chlieb, suchár, cukor, víno vo fľaštičke, ktorú sme so sebou niesli až
         do Zürichu. A keďže sme dúfali, že nasledujúceho dňa ráno odídeme, poďakovali sme a
         rozlúčili sme sa s mnohými pánmi priaznivcami v dome Reillarda a inde.
   </p>
   <p>
    Prenocujeme v dome nášho pána Juraja Weltza. Láskavo tam s nami zaobchádzajú a náš
         rozhovor sa pretiahne do hlbokej noci.
   </p>
   <p>
    Keď ráno vstaneme, //darmo čakáme pamätníčky
    <sup>
     [
     <a class="footnote" href="#ftn.d56e2495" name="d56e2495">
      180
     </a>
     ]
    </sup>
    od pána Jána Baptistu Schanternella. Všetci už do nich zapísali svoje mená, ale
         on si ich vzal predošlého dňa a sľúbil, že ich donesie v ten deň, keď odídeme. Pretože však
         neprichádzal a patrón nás volal na bárku, nechali sme tam svoje pamätníčky. Pán Daniel
         Weickmann nám dal štyri odporúčania do Benátok, pán Juraj Weltz do toho istého mesta veľmi
         pekné, po italsky napísané odporúčanie.// Od našich patrónov sme dostali aj iné
         odporúčania: do Ríma a do Florencie. Iné odporúčania však poslali do týchto miest vopred
         poštou //pred naším príchodom//, lebo sa tak dali bezpečnejšie prepraviť.
   </p>
   <p>
    Dňa 24. augusta (v deň sv. Bartolomeja) ráno okolo siedmej alebo ôsmej hodiny zavoláme
         majiteľa lode, lebo pán čosi vybavuje s nejakými Italmi. Prelievame slzy a vzdávame vďaky,
         stisneme pravice, dostaneme peniaze a s požehnaním nás prepustia. Medzitým aj pán vybaví
         vec a ešte nás trošku zdrží. Dá nám medovník a tortičky a prikáže doniesť na raňajky
         najlepšie víno. Keď sa najeme, odíde s nami k moru. Pán Ján Dominik a pán Ján Filip Weltz
         vtedy zamestnávajú nemeckých oficierov. Pri mori kúpi pán Juraj Weltz a pán Dominik
         niekoľko melónov a káže ich dať do bárky. A tak si povieme //na pobreží// zopár slov (viac
         totiž nedovolilo množstvo ľudí) a s bôľom i s požehnaním nás prepustia. Vstúpime na loď,
         kde nájdeme vojaka Sebastiána, //Bavora, ktorý sa stal zo študenta vojakom, ale už bol
         prepustený.// Ale traja nemeckí pekári prišli ledva o hodinu. Namrzene sme na nich čakali.
         Medzitým sa páni s nami na pobreží znova a znova rozžehnávali, zaželali nám šťastnú cestu a
         vrátili sa domov.
   </p>
   <p>
   </p>
   <div class="footnotes">
    <br/>
    <hr align="left"/>
    <div class="footnote">
     <p>
      <sup>
       [
       <a class="para" href="#d56e2052" name="ftn.d56e2052">
        148
       </a>
       ]
      </sup>
      <span class="emphasis">
       <em>
        Juraj Weltz
       </em>
      </span>
      — brat Jána Filipa Weltza, bohatý nemecký kupec,
               ochranca galejníkov, ktorý vykúpil Simonidesa a Masníka z capracottského väzenia za
               dvadsať dukátov
     </p>
    </div>
    <div class="footnote">
     <p>
      <sup>
       [
       <a class="para" href="#d56e2066" name="ftn.d56e2066">
        149
       </a>
       ]
      </sup>
      <span class="emphasis">
       <em>
        vystlané purpurom a batistom
       </em>
      </span>
      — (z gr. a tal.) červenými a
               jemnými ľanovými tkaninami
     </p>
    </div>
    <div class="footnote">
     <p>
      <sup>
       [
       <a class="para" href="#d56e2072" name="ftn.d56e2072">
        150
       </a>
       ]
      </sup>
      <span class="emphasis">
       <em>
        Dillingerova kniha v kvarte Anti-Christus (Kristov protivník)
       </em>
      </span>
      — polemický spis nemeckého básnika, magistra filozofie a konrektora vo Weimar (nar.
               r. 1667) Jána Ernesta Dillingera, vydaný v kvarte (v štvorcovom formáte, kde je hárok
               zložený na štyri diely)
     </p>
    </div>
    <div class="footnote">
     <p>
      <sup>
       [
       <a class="para" href="#d56e2091" name="ftn.d56e2091">
        151
       </a>
       ]
      </sup>
      <span class="emphasis">
       <em>
        Daniel Weickmann
       </em>
      </span>
      — nemecký kupec, pochádzajúci z Ulmu
     </p>
    </div>
    <div class="footnote">
     <p>
      <sup>
       [
       <a class="para" href="#d56e2107" name="ftn.d56e2107">
        152
       </a>
       ]
      </sup>
      <span class="emphasis">
       <em>
        Jakub Reillard
       </em>
      </span>
      — nemecký kupec
     </p>
    </div>
    <div class="footnote">
     <p>
      <sup>
       [
       <a class="para" href="#d56e2113" name="ftn.d56e2113">
        153
       </a>
       ]
      </sup>
      <span class="emphasis">
       <em>
        Baltazár Langenmantell
       </em>
      </span>
      — nemecký kupec, pochádzajúci z
               Augsburgu
     </p>
    </div>
    <div class="footnote">
     <p>
      <sup>
       [
       <a class="para" href="#d56e2119" name="ftn.d56e2119">
        154
       </a>
       ]
      </sup>
      <span class="emphasis">
       <em>
        Martin Philipperdus
       </em>
      </span>
      — brusič drahokamov, pochádzajúci z
               Anglicka
     </p>
    </div>
    <div class="footnote">
     <p>
      <sup>
       [
       <a class="para" href="#d56e2134" name="ftn.d56e2134">
        155
       </a>
       ]
      </sup>
      <span class="emphasis">
       <em>
        Viliam de Vandalle
       </em>
      </span>
      — nemecký kupec, pochádzajúci z
               Norimbergu
     </p>
    </div>
    <div class="footnote">
     <p>
      <sup>
       [
       <a class="para" href="#d56e2144" name="ftn.d56e2144">
        156
       </a>
       ]
      </sup>
      <span class="emphasis">
       <em>
        niečo o Neapole…
       </em>
      </span>
      — zámok (Castel S. Elmo, predtým S. Erasmo,
               Castello di S. Martino) založil Róbert Múdry (r. 1343). Nový zámok (Castel Nuovo,
               Maschio Angioino, 1279 — 1282) je bývalým sídlom Anjouvcov. Má kruhovité veže a
               víťazný oblúk. Názov vŕšku Posilipo sa etymologicky odvodzuje od gr. pausilypos
               (utišujúci utrpenie). Cez vŕšok vedie tunel (Grotta de Posilipo), vyhĺbený
               pravdepodobne za cisára Augusta (63 pred n. l. — 14 pred n. l.). Verilo sa, že tunel
               urobil rímsky básnik Publius Vergilius Maro (70 — 19 pred n. l.), autor pastierskych
               idýl (Bucolica), básnickej oslavy roľníckeho života (Georgica) a národného eposu
               (Aeneis). V stredoveku ho považovali za čarodejníka. Tunel neskoršie rozšírili. Je
               dlhý 735 m, široký 8 — 10 m, vysoký 26 — 29 m (uprostred 6 — 10 m). Starý spôsob
               merania bol pomocou meracích prútov. Dvanásť pozzuolských žriediel mal autor
               opísaných možno v zápiskoch alebo v inom rukopise, ktorý sa nezachoval. Hrob Vergília
               je domnelý hrob neďaleko vchodu do posilipského tunela (menšia miestnosť s tromi
               oknami a desiatimi výklenkami na popolnice v stenách). Na mramorovej tabuli je
               Vergíliov epitaf (gr. náhrobný nápis). Na pravej strane pozzuolskej cesty leží jazero
               Agnano (Lago d’ Agnano), dnes vysušené. Na jeho juhovýchodnom okraji je parný sírny
               kúpeľ sv. Germana (Stufe di San Germano). Grotta de li Cani (Psia jaskyňa) obsahuje
               kysličník uhličitý, pôsobiaci omamujúco. Najviac sa experimentovalo so psami (preto
               „Psia jaskyňa“). Campi Elisii sú pravdepodobne úrodné roviny v okolí Neapola
               (staroveká Campania felix, Campi Flegrei západne od Neapola). Vrch Solfatara je
               sopečný kráter neďaleko Pozzuol, mestečka juhozápadne od jazera Agnana. Mestečko má
               sírne pramene („páchnúce studne“, tal. pozzo — studňa) a trosky stavieb rímskych
               cisárov: Nerona (37 — 68, amfiteáter, vodná nádrž), Caligulu (12 — 41, prístavná
               hrádza, most Ponte di Caligola), rímskeho rečníka Cicerona (106 — 43 pred n. l.,
               vila) a i. Liečivé a kúpeľné pramene v Pozzuolách sú: astronský kúpeľ (lat. Lavacrum
               Astrunum, tal. Astroni), Pomáhaj človeku (lat. Subveni homini), Trituli a i.
               Sopečnatá pôda západne od Neapola má veľa liečivých a minerálnych prameňov a parných
               kúpeľov (sírne, železité a kysličnatouhličité pramene v Bagnoli, v Bagni di Nerone a
               inde). Vrch Olibani (olibanus — z arab. kadidlo) má byť v Pozzuolách (Olivetská
               hora?). Salernskí lekári sú lekári zo Salerna v Kampánii, kde bola slávna medicínska
               univerzita (1150 — 1817). Averno (tal. Lago d’ Averno — Avernské jazero) leží pri
               Kumách. Podľa Vergília (Aeneis) v ňom mal byť vchod do podsvetia. Pri jazere sú v
               skalách jaskyne a chodby (napr. jaskyňa veštkyne Sibyly). Jazero Acheron je nesprávne
               pomenovanie (zrejme Avernského jazera). Acheronské jazero bolo v mýtickom podsvetí.
               Tripelgule značia tri chatrče, búdy (z lat. tres — tri, pergula — chatrč, búda). Nový
               vrch (Monte nuovo) vznikol z lávy. Prístav Baia sa vraj volá podľa dopravovania
               tovaru (lat. baiulare — niesť, dopravovať). Vezuv je sopka (vyše 1200 m) ležiaca na
               východnej strane Neapola.
     </p>
    </div>
    <div class="footnote">
     <p>
      <sup>
       [
       <a class="para" href="#d56e2190" name="ftn.d56e2190">
        157
       </a>
       ]
      </sup>
      <span class="emphasis">
       <em>
        viac o týchto veciach
       </em>
      </span>
      — v zápiskoch, ktoré si autor robil v
               capracottskom väzení a na ceste
     </p>
    </div>
    <div class="footnote">
     <p>
      <sup>
       [
       <a class="para" href="#d56e2204" name="ftn.d56e2204">
        158
       </a>
       ]
      </sup>
      <span class="emphasis">
       <em>
        štyridsaťdňový pôst
       </em>
      </span>
      — (lat. Quadragesima) veľký pôst od
               Popolcovej stredy do Veľkej noci
     </p>
    </div>
    <div class="footnote">
     <p>
      <sup>
       [
       <a class="para" href="#d56e2214" name="ftn.d56e2214">
        159
       </a>
       ]
      </sup>
      <span class="emphasis">
       <em>
        Anton Peter Alvarez z Astorgy
       </em>
      </span>
      — španielsky markíz, miestokráľ
               Neapola od r. 1672 (od r. 1675 ním bol markíz de los Vélez, od r. 1683 markíz del
               Carpio
     </p>
    </div>
    <div class="footnote">
     <p>
      <sup>
       [
       <a class="para" href="#d56e2226" name="ftn.d56e2226">
        160
       </a>
       ]
      </sup>
      <span class="emphasis">
       <em>
        Klement IX.
       </em>
      </span>
      — pápež (Július Rospigliosi) v rokoch 1667 —
               1669
     </p>
    </div>
    <div class="footnote">
     <p>
      <sup>
       [
       <a class="para" href="#d56e2251" name="ftn.d56e2251">
        161
       </a>
       ]
      </sup>
      <span class="emphasis">
       <em>
        l’acqua
       </em>
      </span>
      — (tal.) voda
     </p>
    </div>
    <div class="footnote">
     <p>
      <sup>
       [
       <a class="para" href="#d56e2259" name="ftn.d56e2259">
        162
       </a>
       ]
      </sup>
      <span class="emphasis">
       <em>
        gran
       </em>
      </span>
      — tal. grano, minca menšej hodnoty (dva numy, haliere,
               groše, stotina dukáta, pol bajocca a pod.)
     </p>
    </div>
    <div class="footnote">
     <p>
      <sup>
       [
       <a class="para" href="#d56e2276" name="ftn.d56e2276">
        163
       </a>
       ]
      </sup>
      <span class="emphasis">
       <em>
        Lutherova biblia…
       </em>
      </span>
      — biblia (Nový zákon, 1522, Starý zákon,
               1534) v preklade nemeckého reformátora Martina Luthera (1483 — 1546), Nürnbergisches
               Handbüchel (Norimberská príručka), Herz-Postille (Postila srdca), t. j. zbierka kázní
               Evangelische Herzen-Postille (Evanjelická postila srdca) od Valeria Herbergera (1562
               — 1627), nemeckého kazateľa vo Frauenstadte (dnes Wschowa v Poľsku)
     </p>
    </div>
    <div class="footnote">
     <p>
      <sup>
       [
       <a class="para" href="#d56e2282" name="ftn.d56e2282">
        164
       </a>
       ]
      </sup>
      <span class="emphasis">
       <em>
        Ara gratitudinis Deo…
       </em>
      </span>
      — podľa Pénterovho variantu (l. 81a)
               obe diela napísali spoločne Simonides a Masník. Dielo Ara gratitudinis Deo sa v
               bibliografiách neuvádza a je nezvestné. Dielo Crucis et lucis schola (Škola kríža a
               svetla, Wittenberg 1675) je veršované (vo viazanom štýle) a má šestnásť listov. Vyšlo
               pod Masníkovým a Simonidesovým menom.
     </p>
    </div>
    <div class="footnote">
     <p>
      <sup>
       [
       <a class="para" href="#d56e2290" name="ftn.d56e2290">
        165
       </a>
       ]
      </sup>
      <span class="emphasis">
       <em>
        Benedikt z Oxenstiernu
       </em>
      </span>
      — v Pentérovom variante, l. 81 b (v
               Laučekovom variante, str. 89: z Oxensteinu)
     </p>
    </div>
    <div class="footnote">
     <p>
      <sup>
       [
       <a class="para" href="#d56e2296" name="ftn.d56e2296">
        166
       </a>
       ]
      </sup>
      <span class="emphasis">
       <em>
        švédska kráľovná Kristína
       </em>
      </span>
      — Kristína Augusta (1626 — 1689),
               ktorá sa vzdala trónu, pridala sa ku katolicizmu a bývala v Ríme v corsiniovskom
               paláci (Palazzo Corsini), kde aj zomrela (1689). V Ríme sa obklopila učencami a
               umelcami.
     </p>
    </div>
    <div class="footnote">
     <p>
      <sup>
       [
       <a class="para" href="#d56e2308" name="ftn.d56e2308">
        167
       </a>
       ]
      </sup>
      <span class="emphasis">
       <em>
        Daniel Mazarius
       </em>
      </span>
      — Mazar (Mažár?), ev. kantor (Štítnik),
               rektor (Revúca) a kňaz (Šumjanovce a Tomášovce, 1674) ktorý zomrel v Syrakúzach
               (august 1675).
     </p>
    </div>
    <div class="footnote">
     <p>
      <sup>
       [
       <a class="para" href="#d56e2314" name="ftn.d56e2314">
        168
       </a>
       ]
      </sup>
      <span class="emphasis">
       <em>
        báseň… vo forme labyrintu
       </em>
      </span>
      — verše usporiadané do formy
               bludiska, ale v bibliografiách sa neuvádzajú a sú nezvestné
     </p>
    </div>
    <div class="footnote">
     <p>
      <sup>
       [
       <a class="para" href="#d56e2326" name="ftn.d56e2326">
        169
       </a>
       ]
      </sup>
      <span class="emphasis">
       <em>
        pápsky superintendent
       </em>
      </span>
      — Štefan Séllyei
     </p>
    </div>
    <div class="footnote">
     <p>
      <sup>
       [
       <a class="para" href="#d56e2337" name="ftn.d56e2337">
        170
       </a>
       ]
      </sup>
      <span class="emphasis">
       <em>
        Donatus
       </em>
      </span>
      — Aelius Donatus (4. stor.), rečník a gramatik, autor
               dvoch učebníc latinčiny, ktoré boli najpoužívanejšie v stredovekých školách
     </p>
    </div>
    <div class="footnote">
     <p>
      <sup>
       [
       <a class="para" href="#d56e2343" name="ftn.d56e2343">
        171
       </a>
       ]
      </sup>
      <span class="emphasis">
       <em>
        o odchýlkach
       </em>
      </span>
      — o výnimkách z gramatických pravidiel
     </p>
    </div>
    <div class="footnote">
     <p>
      <sup>
       [
       <a class="para" href="#d56e2355" name="ftn.d56e2355">
        172
       </a>
       ]
      </sup>
      <span class="emphasis">
       <em>
        nás zaviedli ku kartuziánom…
       </em>
      </span>
      — Kartuziánsky kláštor sv.
               Martina (Certosa di San Martino) leží pri zámku Castel S. Elmo. Vyniká nádhernou
               výzdobou (napr. biela krížová chodba). R. 1325 ho začal stavať vojvoda Karol z
               Kalábrie. V rokoch 1580 — 1623 bol celkom prestavaný. Dnes slúži ako pobočka
               Národného múzea. Má tri oddelenia (historické, lodiarske a umelecké). Sú v nich
               náhrobky, nápisy, obrazy, vázy a i. Gvardián (tal.) je predstavený kláštora, ale len
               u františkánov, kapucínov a minoritov. Ochodza (lat. ambitus) je stĺpová chodba
               vedúca dookola. Stopa predstavuje starú dĺžkovú mieru (30,5 cm). Dominikánsky chrám
               je chrám sv. Dominika (San Domenico Maggiore, 1289 — 1324). Má 27 kaplniek, v ktorých
               sú maľby významných maliarov (Michelangelo Amerighi da Caravaggio, Tizian Vecellio a
               i.) a bohato zdobené hrobky (Jána z Anjou, Galeazza Pandona a i.). Kláštor sv.
               Augustína leží východne od chrámu sv. Vavrinca (S. Lorenzo Maggiore). Chrám sv. Pavla
               (San Paolo Maggiore, 1591 — 1603) je vybudovaný na troskách niekdajšieho
               grécko-rímskeho chrámu Kastora a Polluxa (nerozlučných bratov a ochrancov
               pohostinnosti a moreplavby). R. 1688 postihlo chrám silné zemetrasenie. Stavbu
               obnovili až o tri roky. Simonides a Masník videli teda chrám v pôvodnej podobe. Nad
               bránou stáli sochy apoštolov sv. Petra a Pavla s nápisom: Ústa a pero týchto dvoch
               zrazili dolu tamtých dvoch. Nápis mal symbolický zmysel (kresťanstvo zvíťazilo nad
               pohanstvom). Giganti boli podľa gréckej mytológie obri, ktorí sa vzbúrili proti
               vládcovi bohov Diovi. Chrám sv. Kajetána je menšia sakrálna stavba. Chrám Kráľovnej
               nebies (Santa Maria di Donnaregina) nadväzuje na gotickú stavbu zo 14. stor. Je v ňom
               cyklus fresiek (Pietro Cavallini, 14. stor.), mramorový náhrobok uhorskej kráľovnej
               Márie (Tino da Camiano, 1326) a i. Chrám sv. Januária je gotický chrám (Il Duomo San
               Gennaro), ktorý začal stavať r. 1272 neapolský kráľ Karol I. z Anjou (1220 — 1284).
               Má peknú výzdobu (fresky a barokové maľby). V kaplnke sv. Januária je hrobka
               neapolského patróna sv. Januária, ktorý bol sťatý r. 305 za cisára Diokletiana (239 —
               313). Uprostred ľavej bočnej lode sa nachádza vchod do baziliky Santa Restituta (4.
               stor.) so stĺpmi a mozaikovou výzdobou (5. a 6. stor.). Povesť o obraze, na ktorom
               rastú vlasy, vznikla pravdepodobne už v 14. stor. Vlasy vraj patrili neapolskej
               kráľovnej Johane (Giovanna). Povesť sa vzťahuje na Johanu I. (1326 — 1382), ktorá
               bola pekná, duchaplná, vzdelaná, ale náruživá a panovačná. R. 1345 nechala zavraždiť
               svojho manžela uhorské knieža Andreja. Uhorským kráľom sa myslí Ľudovít I. (1342 —
               1382). Johanu dal zahrdúsiť Karol III. z Durazza. V Neapole je aj kostol sv. Januária
               s katakombami (podzemné pohrebiská prvých kresťanov, 1. storočie n. l.). Chrám sv.
               Vavrinca (San Lorenzo Maggiore) začali stavať r. 1266 (Karol I. z Anjou). Má peknú
               zvonicu (1507), mramorové priečelie, hlavnú bránu (1325), deväť kaplniek, náhrobky a
               veľa zachovaných fresiek, prevažne zo stredoveku. Vavrinec (mena má 10. augusta)
               pochádzal zo Španielska, ale pôsobil v Ríme. Za prenasledovania kresťanov ho r. 258
               upiekli za živa na ražni.
     </p>
    </div>
    <div class="footnote">
     <p>
      <sup>
       [
       <a class="para" href="#d56e2380" name="ftn.d56e2380">
        173
       </a>
       ]
      </sup>
      <span class="emphasis">
       <em>
        matka cirkev
       </em>
      </span>
      — matkocirkev (vlastne u evanjelikov cirkevný
               zbor v sídle farára)
     </p>
    </div>
    <div class="footnote">
     <p>
      <sup>
       [
       <a class="para" href="#d56e2392" name="ftn.d56e2392">
        174
       </a>
       ]
      </sup>
      <span class="emphasis">
       <em>
        rodina už bola odrátaná
       </em>
      </span>
      — úradníci už spravili súpis členov
               rodiny na lodi
     </p>
    </div>
    <div class="footnote">
     <p>
      <sup>
       [
       <a class="para" href="#d56e2400" name="ftn.d56e2400">
        175
       </a>
       ]
      </sup>
      <span class="emphasis">
       <em>
        nemeckí pekári
       </em>
      </span>
      — nejasné miesto (lat. pistor je aj mlynár,
               cukrár; alebo stiahnuté piscator — rybár?)
     </p>
    </div>
    <div class="footnote">
     <p>
      <sup>
       [
       <a class="para" href="#d56e2406" name="ftn.d56e2406">
        176
       </a>
       ]
      </sup>
      <span class="emphasis">
       <em>
        zdravotná listina
       </em>
      </span>
      — lat. scheda sanitatis (listina, ktorá
               potvrdzovala dobrý zdravotný stav cestujúceho)
     </p>
    </div>
    <div class="footnote">
     <p>
      <sup>
       [
       <a class="para" href="#d56e2444" name="ftn.d56e2444">
        177
       </a>
       ]
      </sup>
      <span class="emphasis">
       <em>
        Szipser
       </em>
      </span>
      — (z nem.) Spišiak, lebo sa narodil na Spiši
                  (Spišské Vlachy, 1648). Masník sa dal zapísať ako Tobiáš Messerschmidt z Moravy,
                  tridsaťdvaročný vysokej postavy (Pénterov variant, l. 87 a)
     </p>
    </div>
    <div class="footnote">
     <p>
      <sup>
       [
       <a class="para" href="#d56e2459" name="ftn.d56e2459">
        178
       </a>
       ]
      </sup>
      <span class="emphasis">
       <em>
        tribunál sv. Vavrinca
       </em>
      </span>
      — mestský súdny dvor sv. Vavrinca,
               pravdepodobne v paláci Castel Capuano na námestí Piazza de Tribunali
     </p>
    </div>
    <div class="footnote">
     <p>
      <sup>
       [
       <a class="para" href="#d56e2480" name="ftn.d56e2480">
        179
       </a>
       ]
      </sup>
      <span class="emphasis">
       <em>
        Ján Dominik Austriacus
       </em>
      </span>
      — pravdepodobne kupec alebo úradník,
               pochádzajúci z Rakúska
     </p>
    </div>
    <div class="footnote">
     <p>
      <sup>
       [
       <a class="para" href="#d56e2495" name="ftn.d56e2495">
        180
       </a>
       ]
      </sup>
      <span class="emphasis">
       <em>
        pamätníček
       </em>
      </span>
      — lat. album, do ktorého si priatelia zapisovali
               na pamiatku svoje mená s nejakou priliehavou sentenciou
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e2505">
       </a>
       Tyrrhenské čiže Sicílske more
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    Keď sa pekári vrátili na loď, vzdychli sme si k Bohu a plavili sme sa dňa (24. augusta
         vo sviatok sv. Bartolomeja) z prístavu medzi španielskymi loďami naplnenými španielskymi a
         cisárskymi vojakmi. Jedna z nich bola veľká a mala osemdesiatštyri vojenských diel. Ostatné
         boli menšie.
   </p>
   <p>
    Stadiaľ pokračujeme k úpätiu vŕšku Posilipo, ktorý hraničí s morom, a //k vŕšku//
         Miseno, ktorý leží bokom od neho. A potom sa zasa plavíme popri Pozzuolách k ostrovu
         nazvanému Procide a k pobrežiu Baie, //o ktorej už bola reč.// Keď sa plavíme od Baie,
         zmeriame si sily s nepriaznivým vetrom a potom sa plavíme okolo druhej hodiny //popoludní//
         až k ostrovu Procida, //kam prídeme okolo tretej hodiny popoludní//. Odoberieme sa do krčmy
         a tam prenocujeme. Nasledujúceho dňa — 25. augusta — sme prešli pešo celý tento ostrov,
         ktorý je dosť bohatý na víno a iné veci. Potom sme to aj ľutovali. Ľahko by nás boli mohli
         lapiť ako vyzvedačov, lebo sa vtedy obávali Francúza.
   </p>
   <p>
    Okolo jednej hodiny sa ide vojak Sebastián prechádzať s pekármi po pobreží, zostúpi do
         mora, aby si ochladil telo a skoro padne do nejakej jamy. Keby neboli zakročili pekári,
         sotva by bol z nej vyviazol. Vytiahli ho takmer už utopeného.
   </p>
   <p>
    Okolo tretej hodiny zíde z veľkého zámku, ktorý je nad mestom //na ostrove//, jeden
         ozbrojený vojak a nakukne do krčmy, či sa tam dá dobre najesť. My sme sa však nazdávali, že
         je to vyzvedač. Mali sme zasa strach, že nás istotne čaká uväznenie. Keď sa vojak vráti na
         zámok, hneď zídu štyria vojaci a vojdú do krčmy. V strachu sme sa zbavili listov, ktoré sme
         mali od väzňov v Neapole pre ich ženy v Uhorsku, ale aj odporúčaní. Ctihodný Masník vložil
         zväzoček medzi kamene pri krčme. Keď pominulo nebezpečenstvo, znova ho našiel. //Len čo
         prišiel neskôr do Uhorska, listy odovzdal.// Ale ja som zväzoček zahrabal do piesku pri
         lodi. Keď piesok zalial nočný príliv, ráno som ho už nemal. //Príliv listy odniesol a
         odplavil.//
   </p>
   <p>
    Celý ten čas sme sa veľmi trápili a obávali, najmä v noci, lebo sme sa domnievali, že
         majiteľ lode čosi vytušil, a preto nás zradil. Keď sme potom vyviazli z tohto
         nebezpečenstva a presvedčili sme sa, že to nie je tak, ožili sme na duchu. Dostavilo sa
         však iné nešťastie.
   </p>
   <p>
    Dňa 26. augusta sme žiadali majiteľa lode, aby zdvihol kotvu. Predstierali sme, že máme
         nedostatok poživne. Majiteľ lode však ustavične opakoval, že je nepriaznivý vietor. Od nás
         dvoch vzal aj dva skudy,
    <sup>
     [
     <a class="footnote" href="#ftn.d56e2524" name="d56e2524">
      181
     </a>
     ]
    </sup>
    na ktorých sme sa dojednali, ale mali sme ich dať až v Nettune. Na všeličo sa
         vyhováral. Ako sme sa potom dozvedeli, nakúpil za ne na tomto ostrove bôb, ryby a iné veci.
   </p>
   <p>
    Keď teda majiteľ lode vezme peniaze a my šiesti sa bezstarostne zdržiavame v krčme,
         zdvihne kotvu a obíde ostrov a tam naloží loď. Pretože o tom nevieme, nazdávame sa, že
         odišiel. Znepokojení opäť oplakávame svoj osud a obávame sa návratu do Neapola alebo novej
         imbarkácie — //zápisu, aby sme mohli nastúpiť na loď//. V oboch prípadoch by sme totiž
         sotva boli mohli zostať bez prísnejšieho vypočúvania, lebo sme nemali nijaký pas okrem
         uvedenej //zdravotnej// listiny. Keď prestrašení tu i tam pobehúvame, nejakí tunajší
         obyvatelia nás utešia, že majiteľ lode to nemôže urobiť, lebo by ho prísne potrestali,
         keďže ich vzájomne zaväzujú aj isté ustanovenia. Medzitým sa najeme a ľahneme si. Tu príde
         majiteľ lode s troma novými veslármi a zavolá nás z lôžka na loď. Prešli sme teda celý
         ostrov (má tri italské míle), aby sme sa dostali k lodi, ktorá bola na druhej strane
         //ostrova//, a okolo jedenástej hodiny //v noci// sme nastúpili na loď.
   </p>
   <p>
    Keď nastúpime na loď, plavíme sa v noci od ostrova cez morskú úžinu, ktorá je medzi
         týmto a iným ostrovom. Strážcovia z vrchu ostrova zavolajú, kto sme? Patrón lode odpovie,
         že jedna bárka prichádza z Neapola a ide do Ríma. Čo najskôr stadiaľto odídeme.
   </p>
   <p>
    Zrazu sa zdvihli veľké vlny a hojne vnikali do lode, ale odčerpávali ich špongiami a
         vylievali. Loď bola veľmi malá a bez prístrešia, a preto tým väčšmi vystavená
         nebezpečenstvu. Vlny ju veľmi nadvihovali a znova zhadzovali ako do priepasti. Nebolo to
         bez nebezpečenstva a bez omrzenosti. Bezmesačná noc a blýskavica len zväčšovali
         nebezpečenstvo. Nazdávali sme sa, že už prikvačila smrť. Keď sa zablyšťala obloha, zdalo
         sa, že nás zavalia vlny ako hory, ale aj voda v lodi sa dala naberať a načierať do rúk.
         Celá tá noc bola nesmierne smutná. Bdel iba majiteľ lode pri kormidle a jeden z veslárov,
         ktorý odčerpával vodu špongiou. Ostatní veslári spali, lebo boli na to zvyknutí. Ctihodný
         Tobiáš Masník sedel. My ostatní sme si políhali a niekedy sme trošku odvrátili oči a
         pozornosť, akoby sme si tak chceli uľahčiť osud.
   </p>
   <p>
    //Majiteľ lode sa usilovne plavil ďalej aj v noci. Keď sme prechádzali popri Gaete,
         začalo svitať. Nastalo jasné ráno a videli sme veľké množstvo delfínov. V Gaete je mocná
         posádka a dáva sa tam clo. Preto nás vypočúvali.//
   </p>
   <p>
    Bola to nebezpečná plavba. Keď ani majiteľ lode nedúfal, že bude môcť ľahko priplávať k
         pobrežiu, zahnalo nás napokon 27. augusta k nejakému opustenému ostrovu
    <sup>
     [
     <a class="footnote" href="#ftn.d56e2541" name="d56e2541">
      182
     </a>
     ]
    </sup>
    ležiacemu oproti Gaete. Na návrší ostrova boli rozvaliny budov. Pre rybárov a
         pocestných urobili dolu zo skaly, ale z poddajnejšej, prístav, kde mohli lode stáť chránené
         pred vlnami. Hneď pri vode bolo okolo päťdesiat komôr vydlabaných v dlhom rade ako domy.
         Stadiaľ viedla na vyvýšeninu cesta vyrúbaná cez skalu. Tu uprostred pahorku stála maličká
         kaplnka, aj tá pustá, bez dverí, bez lavíc — ibaže na oltárnom mieste mala obraz
         zarasteného, trojzubcom vystrojeného Neptúna (hádam namiesto sv. Mikuláša), ktorý bol
         pribitý na múr klincami. Hneď sa k nej hnali, rozložili oheň a potom jeden z veslárov
         bežal, naplnil pohár olejom a zažal. Ostatní sa pridali, aby preukázali obrazu úctu. Ó
         temnota! Ó zaslepenosť! Tam sme odpočívali celý deň, a pretože sme nemali poživeň,
         ustavične sme prosili majiteľa lode, aby zdvihol kotvu. Ale ten sa vyhováral na nepriaznivý
         vietor a na strach z lúpežníkov, ktorí boli blízko ostrova. Napokon nám poskytol chlieb a
         víno, ale boli sme nútení drahšie zaplatiť.
   </p>
   <p>
    Keď sme tam trčali medzi nádejou a strachom, hľa, okolo piatej hodiny v podvečer mierili
         po mori k tomu ostrovu dve lode! Majiteľ lode a veslári sa naľakali, my takisto. Veslári
         lodí totiž ustavične mierili k ostrovu a budili v nás podozrenie, že sú alebo strážcovia
         mora z Gaety (je to španielska pevnosť), alebo sú z ostrova Procidy //(od ktorej sme
         vyplávali minulej noci)// a prenasledujú majiteľa lode, lebo //nepochybne// odišiel bez
         zaplatenia cla, alebo sú morskí lúpežníci čiže piráti. Ôsmi z našich veslárov hneď bežia po
         zbrane. Niektorí totiž mali muškety. Patrón lode nabije väčšie delo. Jeden veslár vystúpi
         na pahorok a spýta sa na príčinu príchodu. Zakričia, že sú z Neapola. Ich lode však ďalej
         mieria k nám. Viacerí //ozbrojení// veslári hneď vystúpia na pahorok, aby ich pozorovali,
         ale nám nedovolili, žeby nás nezbadali. Keď tamtí uvidia zbrane, začnú kričať, že sa vôbec
         netreba báť. Horko-ťažko si vzájomne uverili. My sme sa pritom strachovali, lebo v Gaete aj
         tých, čo uviedli riadny dôvod svojej cesty, Španieli násilím donútili k vojenskej službe.
         Páni a majitelia lodí sa napokon predsa dohovoria.
   </p>
   <p>
    Večer z toho miesta odídeme a obídeme ostrov. A tam už neskoro v noci ostaneme na pokoji
         medzi rozorvanými skalami, ktoré sa vyvrátili ako veľké zámky. Zapália lampáše a pripravia
         zbrane. Na predošlom mieste sa báli ostať, lebo bolo priaznivejšie pre lúpežné prepadnutie.
         //Všetky tri lode stoja na tom istom mieste.//
   </p>
   <p>
    Dňa 28. augusta //pred svitaním// tamtí išli tam, skadiaľ prišli, ale my //sme
         odplávali// smerom na Rím. Plavíme sa však za nepriaznivého vetra. Vlny nami hrozne
         zmietajú. Okolo desiatej hodiny predpoludním stretneme neďaleko pobrežia dve neveľké lode
         (tartany). Plávajú oproti nám. Mysleli sme si, že sú zaiste francúzske, lebo vtedy sa
         slobodne potĺkali po //Tyrrhenskom// mori. Začneme sa pretekať — oni pomocou plachát a my
         vesiel. Naši veslári sa boja, a preto sa veľmi namáhajú a usilujú doraziť k pobrežiu. Tamtí
         sa nazdávajú, že sme piráti, ktorí vynakladajú takú námahu, aby dolapili cestovateľov. Keď
         sme od seba vzdialení na dva výstrely, spustia svoje plachty a dajú znamenie, že sa
         vzdávajú a chcú mier. My medzitým pokračujeme v plavbe, a to, že sa vzdali, nás nemenej
         vzpruží, ako ich to, že sme sa odvrátili.
   </p>
   <p>
    Napokon prídeme v podvečer do Arida v Rímskom kráľovstve a po predložení zdravotných
         listín //domácemu pánovi// prenocujeme v nejakom zámku, ktorý bol postavený v mori pri
         pobreží. Majiteľ lode nás chcel odviezť až do Nettuna, ktoré bolo odtiaľto vzdialené šesť
         italských míľ. More nás však už omrzelo, a preto sme aj s ostatnými zaplatili majiteľovi
         lode. A keď sme tam prenocovali, nasledujúceho dňa sme prišli do Nettuna.
   </p>
   <p>
    Z tohto zámku teda sme sa konečne 29. augusta ráno dostali do Nettuna. Išli sme popri
         mori po piesku, ktorý takmer tri míle pokrývali citróny a pomaranče. Na piesok ich hádam
         vyhodili vlny a príliv po stroskotaní lode. Ctihodný Tobiáš Masník našiel v piesku blízko
         Nettuna rímsky júlsky denár,
    <sup>
     [
     <a class="footnote" href="#ftn.d56e2557" name="d56e2557">
      183
     </a>
     ]
    </sup>
    ktorý mal hodnotu desiatich grajciarov. Keď sme sa v Nettune naraňajkovali, šli
         sme smerom na Monte Albano. Dostali sme sa tam večer. Toho dňa sme od mora prešli tridsať
         italských míľ. V Monte Albane mali pekári //známych// krajanov, a preto sme tu nielenže
         prenocovali, ale nasledujúceho dňa sme sa aj zabavili do druhej či tretej hodiny popoludní.
         A hoci Monte Albano je vzdialené od Ríma iba dvanásť italských míľ, predsa sme 30. augusta
         prenocovali v krčme //U troch šenkov//, ktorá je vzdialená pol cesty od Ríma — šesť míľ a
         stojí pri pilieroch vodovodu. Vybrali sme sa na cestu totiž trochu neskoršie, ale aj jeden
         z pekárov bol chorý a nevládal kráčať zároveň s nami.
   </p>
   <p>
   </p>
   <div class="footnotes">
    <br/>
    <hr align="left"/>
    <div class="footnote">
     <p>
      <sup>
       [
       <a class="para" href="#d56e2524" name="ftn.d56e2524">
        181
       </a>
       ]
      </sup>
      <span class="emphasis">
       <em>
        skud
       </em>
      </span>
      — tal. scudo (strieborná minca v hodnote približne
               toliara: 1 skud = 100 bajokkov)
     </p>
    </div>
    <div class="footnote">
     <p>
      <sup>
       [
       <a class="para" href="#d56e2541" name="ftn.d56e2541">
        182
       </a>
       ]
      </sup>
      <span class="emphasis">
       <em>
        k nejakému opustenému ostrovu
       </em>
      </span>
      — k ostrovu Ischia, na ktorom
               sa vypína vyhasnutá sopka Epomeo (Monte San Nicola — Vrch sv. Mikuláša). Na vrchu
               Epomeo je do sopečných skál vytesaná kaplnka sv. Mikuláša. Simonides považoval obraz
               sv. Mikuláša v kaplnke za obraz rímskeho boha morí a vôd Neptúna, ktorého odznakom
               bol trojzubec. Nie je vylúčené, že v tie časy tam ešte bola Neptúnova
               podobizeň.
     </p>
    </div>
    <div class="footnote">
     <p>
      <sup>
       [
       <a class="para" href="#d56e2557" name="ftn.d56e2557">
        183
       </a>
       ]
      </sup>
      <span class="emphasis">
       <em>
        rímsky júlsky denár
       </em>
      </span>
      — strieborná minca (desať
               grajciarov)
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e2565">
       </a>
       Rím
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    Nasledujúceho dňa — 31. augusta (bola sobota pred dvanástou nedeľou Trojičnou) — sme
         prišli do Ríma. Vstúpili sme tam o desiatej hodine cez bránu sv. Sebastiána po Appijskej ceste,
    <sup>
     [
     <a class="footnote" href="#ftn.d56e2574" name="d56e2574">
      184
     </a>
     ]
    </sup>
    podľa ktorej sa kedysi aj tá brána volala Appijská.
   </p>
   <p>
    Na predmestí sme vošli do kaplnky sv. Jána.
    <sup>
     [
     <a class="footnote" href="#ftn.d56e2582" name="d56e2582">
      185
     </a>
     ]
    </sup>
    Tu ukazujú šľapaje sv. Petra v kameni, na ktorom zastal, keď ho viedli na smrť
         a spýtal sa prichádzajúceho Krista: „Pane, kam kráčaš?“ Kristus //Pán mu// na to
         //odpovedal//: „Idem do Ríma, aby som bol opäť ukrižovaný.“ Tieto šľapaje sú však v
         prekrásnom mramore a sú to veru očividne umelecky vyryté a nie odtlačené šľapaje.
   </p>
   <p>
    Stadiaľ sme šli ďalej a naši sprievodcovia pekári nám takisto mimo mesta ukázali kaplnku
         siedmich spiacich,
    <sup>
     [
     <a class="footnote" href="#ftn.d56e2590" name="d56e2590">
      186
     </a>
     ]
    </sup>
    ktorá však bola veľmi biedna. Kňazi by ju nepochybne nenechali takú pustú, keby
         to bola pravda. Pekári povedali, že kňazi odokryli hrdinské činy starých Rimanov, lebo keby
         tamtých neboli objavili a zobudili (vysvetľovali nám), potomci by o činoch Rimanov vedeli
         neveľa alebo celkom nič. Toho istého dňa sme šli hľadať nejaký hostinec a ubytovali sme sa
         v nemeckej krčme U mesiaca pri Aeliovom moste,
    <sup>
     [
     <a class="footnote" href="#ftn.d56e2596" name="d56e2596">
      187
     </a>
     ]
    </sup>
    ktorý sa teraz volá Svätoanjelský, lebo hneď na druhej strane mosta je
         Svätoanjelský hrad či Hadrianova stavba. Na tomto nádherne vybudovanom moste, kde je
         dvanásť mramorových sôch anjelov a popredné miesto zaujímajú po jednej strane Peter, po
         druhej Pavol Apoštol, volia sa dnes zlatí rytieri.
    <sup>
     [
     <a class="footnote" href="#ftn.d56e2602" name="d56e2602">
      188
     </a>
     ]
    </sup>
    Keď sme sa v krčme postarali o svoje veci, odišli sme k pošte z Benátok.
         Zaviedol nás k nej nejaký človek, ktorému sme zaplatili. Tam nám povedali, kde býva ten, ku
         ktorému nás posielali odporúčania: tretí brat našich pánov, Jakub Weltz.
    <sup>
     [
     <a class="footnote" href="#ftn.d56e2608" name="d56e2608">
      189
     </a>
     ]
    </sup>
    Ešte pred naším príchodom mu vopred poslali poštou list, aby nás láskavo
         prijal, povodil po Ríme a prepustil zaopatrených peniazmi na cestu a cestovným poriadkom či
         poučením, ako pokračovať v ceste. To sa aj stalo. Keď sme ho našli, hneď nás volá do chrámu
         a vraví, že tam sa môžeme najbezpečnejšie pohybovať a dôverne pozhovárať. A tak sa i stalo.
         Ponevierali sme sa a rozprávali v nejakých chrámoch.
   </p>
   <p>
    Nasledujúceho dňa — 1. septembra (bola dvanásta nedeľa Trojičná) — nás pán Jakub Weltz
         vodí po rozmanitých miestach. Vystúpime na vrch Kapitol,
    <sup>
     [
     <a class="footnote" href="#ftn.d56e2616" name="d56e2616">
      190
     </a>
     ]
    </sup>
    kde sú po oboch stranách posledných schodov dva obrovské mramorové kone a pri
         nich stoja dvaja Giganti. Ak niekto vyjde hore malou obchádzkou, má tam zľava pomerne
         nevysoký stĺp, na ktorom je opísaný nejaký Nervov čin, ale hore je kovová guľa. Uprostred
         priestranstva sa nachádza Konštantín Veľký na kovovom koni. Z jednej strany leží starý
         Kapitol, z druhej nový, hore nádherne vybudovaný a ozdobený mramorovými sochami. Na tretej
         strane je kúria paláca Spravodlivosti s dvoma väzeniami. Keď zomrie pápež, z jedného
         prepustia všetkých väzňov, ktorí sa nedopustili hrdelného zločinu. Právna vec tých druhých
         sa však zmení na súkromnú. Preto sa väzni ustavične modlia, aby zomrel pápež. Je tu aj
         obdivuhodne urobený vodovod, roh bohyne Copie, Níl so sfingou, Tigris a iné sochy. Na
         starom Kapitole, kde sme dostali zdravotné listy, sú zaradom rozmanité veci: ostatky z
         Kolosa, mramorové, kovové úlomky, tamtie z Commoda, tieto z Antonia, úlomok nohy, ruky,
         hlavy a iné. Jeden prst nohy váži niekoľko libier. Sú tu aj obdivuhodne vytesané náhrobné
         kamene niektorých cisárov. Dosiaľ tu ležia pohanskí bôžikovia, ktorých kedysi uctievali
         Rimania. Sú začiernení ako opice. Je tu ďalej veľa nápisov, pozoruhodných malieb a iných
         vecí. V paláci Spravodlivosti, kde sa konali súdy, stojí socha Gregora XIV., lebo podvihol
         daň z múky a vybudoval to miesto. Tu sú v múre mramorové podoby niektorých cisárov,
         Cicerona a iných. V novom Kapitole leží v troskách socha Marforia, ktorý sa pokladá za boha
         pekárov. Vešajú sa naňho potupné spisy. Podobné sa nachádzajú aj na Pasquinovi. Je to iná
         socha, na ktorú sa dávajú paškvily. Po pravej strane kovového koňa, ktorý stojí na
         Kapitole, je Nebeský oltár, nádherný františkánsky kláštor, ku ktorému sa vystupuje po
         osemdesiatich schodoch.
   </p>
   <p>
    Keď sme stadiaľto odišli, prešli sme cez dve víťazné brány, ktoré sa vypínajú bokom od
         budov. Na úpätí Kapitola je mramorový víťazný oblúk Septimia Severa, ktorý sa z väčšej
         časti skrýva pod zemou, či už naň bola zem nasypaná alebo bol do nej vhĺbený. Dosiaľ je
         však v dobrom stave. Je to vynikajúca a obdivuhodná dejinná sochárska práca. Po ľavej
         strane sme mali Chrám mieru, ale z väčšej časti bol zrúcaný. Neďaleko odtiaľ sme na Svätej
         ceste uvideli iný oblúk — Tita Vespasiana, na ktorom je vytesané víťazstvo nad Jeruzalemom.
         Znázorňuje sa tam, ako sa do Chrámu mieru odnášajú posvätné predmety, archa zmluvy,
         svietniky a iné veci. Dosiaľ je na ňom neporušený nápis: S. P. Q. R. divo Tito, Divi
         Vespasiani Fratri, Vespasiano Augusto. (Senát a rímsky národ božskému Titovi, bratovi
         božského Vespasiana, Vespasianovi Augustovi.)
   </p>
   <p>
    Potom sme prešli k vrchu Kvirinál,
    <sup>
     [
     <a class="footnote" href="#ftn.d56e2626" name="d56e2626">
      191
     </a>
     ]
    </sup>
    a to z tej strany, kde sú oblúky, klenby, početné podzemné komory, zvyšky
         teplých kúpeľov cisára Konštantína. Ukázali nám dve svätyne: jednu postavenú na mieste, kde
         skočil do priepasti Quintus Curtius, a druhú na mieste, kde vlčica vychovala Romula a Rema.
         Napokon sme prišli do chrámu sv. Františka. Tu sme na ľavej strane hlavného oltára videli v
         múre kameň chránený //pozlátenými// mrežami a na ňom stopy vyhĺbené kolesami sv. Petra,
         modliaceho sa proti Šimonovi čarodejníkovi. Pred stopami sa modlia pútnici. V jednej stope
         je v kameni štrbina, ako keď sa rozpukne zem od slnečnej páľavy. Poznamenávam, že v
         bazilike sv. Petra je na starobylom obraze ktoréhosi oltára namaľovaný ten istý Peter, ale
         modlí sa proti Šimonovi postojačky.
   </p>
   <p>
    Pretože bola strašná horúčava, ba sme sa i ponáhľali, trápil nás smäd. Aby sme ho
         utíšili, vošli sme do akejsi krčmy, kam nás pozval náš sprievodca Jakub Weltz. A keď sme sa
         napili výborného vína, prešli sme k amfiteátru, ľudovo volanému Coliseo podľa Neronovho
         Kolosa, ktorý tu stál pred dnešným amfiteátrom. Ten, čo vidieť dnes, začal stavať
         Vespasianus, a v stavbe pokračoval Titus. Je obdivuhodne vybudovaný z tesaného kameňa. Má
         oválny tvar. Vnútri sú už všetky lavice zborené, ale aj zvonka je na jednej strane zborený
         múr zo štvorhranného kameňa. Amfiteáter mal trojitý múr. Nejaký pápež si však vymohol od
         senátu a rímskeho národa, aby si z neho mohol dvanásť hodín odvážať kamene a nato prikázal
         po celom panstve, aby zabezpečili poddaných. Keď teda dostal povolenie, odviezol na svoj
         palác toľko, koľko by sa z neho dalo — ako sa domnievali — získať ledva za mesiac. V tomto
         amfiteátri sa mohlo zhromaždiť a dívať osemdesiattisíc ľudí. Sú v ňom brlohy a domčeky, v
         ktorých sa chovali všelijaké zvery a napokon sa z nich vypúšťali, aby na hrách roztrhali
         kresťanov. Preto sa Martialis zmieňuje o posvätnom amfiteátri. A tohto milostivého
         pápežského roku 1675 dal terajší pápež pribiť na bránu nápis a pozvanie pre pútnikov, akoby
         to bolo úctyhodné a posvätné miesto. Keď sme si tam prezerali amfiteáter, práve vtedy si ho
         rysovali francúzski matematici z Paríža, lebo všetko starobylé, čo sa nachádza v Ríme, dáva
         francúzsky kráľ postaviť v Paríži. //Vraj je už postavený aj Traianov stĺp.//
   </p>
   <p>
    Keď sme si prezreli amfiteáter, pán Jakub Weltz nás viedol k Panteónu, chrámu všetkých
         bohov, teraz všetkých svätých. Je veľmi starobylý, ale celkom v poriadku. Nemá obloky, ale
         svetlo prepúšťa zhora. Je okrúhly a guľatý. Vnútri má uprostred vencovito napísané veľkými
         zlatými písmenami: Laudate Dominum in Sanctis eius. (Chváľte Pána v jeho svätých.) Stĺpová
         chodba spočíva na trinástich stĺpoch, ktoré sú vysoké okolo tridsať stôp, také hrubé, že
         ich oblapia dvaja ľudia, vytesané z celého žilkovatého mramoru. Na bránach sú kovové
         pozlátené veraje. Pápež Pavol V. dal z nich vziať strednú časť, oddeliť zlato a pretaviť ho
         na obdivuhodné veraje pre baziliku sv. Petra, ktorú vidieť dnes.
   </p>
   <p>
    Potom sme vystúpili na vrch Viminál,
    <sup>
     [
     <a class="footnote" href="#ftn.d56e2639" name="d56e2639">
      192
     </a>
     ]
    </sup>
    kde sme si prezreli kostol sv. Zuzany a sv. Vavrinca, ktorý vraj patrí dnes
         Španielom. Vošli sme tam tou istou bránou, ktorou kedysi Karol V. Je tu palác, ktorý
         prislúcha terajšiemu pápežovi Klementovi X. Boli sme v ňom dva razy a rozprávali sme sa s
         vojakmi. Sú to Helvéti a vedia po nemecky. Všetci pápežovi strážcovia nosia šaty zhotovené
         zo žltých, belasých, zelených a červených pásov. Ale toto treba považovať naozaj za ohavné:
         čo chcela mať príroda skryté, to majú umelo napodobené ako skutočné (na spôsob postaveného
         údu), urobené na príslušnom mieste takisto z látky a ozdobené rozličnými zvončekmi. Aký to
         má účel, hanbili sme sa spýtať. Hádam ako znamenie, že nestrážia Johanu, alebo podľa mienky
         pisateľa, že strážia babylonskú neviestku. Záhrady aj tu pri paláci sú prekrásne. Stadiaľto
         sme zostúpili pri Traianovom stĺpe, na ktorom sa predstavujú a zobrazujú všetky Traianove
         činy a skutky ako živé. Prišli sme do krčmy, kde sme sa najedli.
   </p>
   <p>
    //Potom sme vošli do baziliky sv. Petra vo Vatikáne a zbežne sme si ju prezreli.//
   </p>
   <p>
    Nasledujúceho dňa — 2. septembra — prv než za nami prišiel pán patrón, sme vystúpili cez
         Tiber na vrch Janikulum.
    <sup>
     [
     <a class="footnote" href="#ftn.d56e2649" name="d56e2649">
      193
     </a>
     ]
    </sup>
    Prešli sme popri pápežských väzeniach, ktoré sa ľahko vyrovnajú aj najväčšej
         pevnosti. Nachádza sa v nich veľký počet väzňov, medzi ktorých sme rozdelili niekoľko
         bajokkov. Dostali sme sa na miesto, kde je fontána Pavla V., do ktorej sa zo vzdialenosti
         tridsiatich siedmich míľ zhromažďujú a odvádzajú vody a veľmi prudko tečú podzemnými žľabmi
         do mesta. Z najvyššieho miesta sme akoby jedným pohľadom uvideli takmer celé mesto.
         Zostúpili sme dolu a vrátili sme sa do hostinca.
   </p>
   <p>
    Keď prišiel pán Jakub Weltz išli sme na Vatikánsky vrch
    <sup>
     [
     <a class="footnote" href="#ftn.d56e2657" name="d56e2657">
      194
     </a>
     ]
    </sup>
    do baziliky sv. Petra. Pred bazilikou je nesmierne veľké priestranstvo
         okrúhleho tvaru. Po jeho stranách stoja budovy so stĺporadiami a s utešenými chodbami na
         prechádzky. Hore ich zo všetkých strán zdobia mramorové sochy. Dolu na jednej strane
         nasledujú za sebou štyri rady okrúhlych stĺpov. Ale každá ôsma štvorica má štvorhranné
         stĺpy. Stĺpov je stosedemdesiatpäť. Toľko ich je aj na druhej strane. Na čelnom mieste
         priestranstva je napísané v tvare venca veľkými kamennými písmenami: Alexander VII. Dnu pod
         klenbou možno čítať tento nápis: In umbram diei ab aestu, in securitatem a turbine et
         procella Alexander VII. curavit. (Z horúčavy dňa do tieňa, z víchrice a búrky do bezpečia
         dal urobiť Alexander VII.) Uprostred priestranstva stojí Augustov obelisk, ktorý dal
         preniesť po ceste k sv. Rochovi pápež Sixtus V. a roku 1586 ho postavil Dominik Fontana.
         Pápež mu za prácu odčítal tritisíc zlatých a povýšil ho do rytierskeho stavu. Na obelisku
         stojí kríž. Na jednej strane obelisku je nápis: Christus per invictam crucem pacem populo
         praebeat, qui Augusti pace in praesepi nasci voluit. (Prostredníctvom nepremožiteľného
         kríža nech dá národu pokoj Kristus, ktorý sa chcel za Augustovho pokoja narodiť v maštali.)
         Na druhej strane: Sixtus V. vraj na túto počesť vztýčil z povery (poznamenávam: do väčšej
         povery) kríž atď. Na tomto priestranstve sa nachádza veľká, utešená fontána. Na páse
         baziliky je nápis: In honorem Principis Apostolorum Paulus V. Borghesius Pontifex Maximus
         Anno 1612. (Na počesť kniežaťa apoštolov Pavol V. Borghese, pápež, roku 1612.) V tomto roku
         ju totiž Pavol V. obnovil a urobil takouto nádhernou. Nad hlavnou bránou, ktorá má umelecky
         uliate kovové dvere, sa uprostred nad nápisom vypína mramorová socha Krista Spasiteľa.
         Sprava stojí Peter s kľúčami, zľava Pavol s mečom a tak zaradom všetci //dvanásti//
         apoštoli. Za týmito sochárskymi dielami je horná časť stavby so sadrovou výzdobou,
         kupolovitá a okrúhla, ale členená. Najväčšia kupola však uprostred prepúšťa svetlo. Na jej
         vnútornom obvode je napísané: Super hanc petram aedificabo ecclesiam mihi et tibi dabo
         claves. (Na tejto skale si postavím cirkev a tebe dám kľúče.)
   </p>
   <p>
    Do chrámu sv. Petra sme vošli ľavými bočnými dverami či bránou baziliky. Je tu totiž päť
         brán. Všetky sú obrátené na tú istú stranu — na východ. Prostredná je najväčšia a obitá
         kovom.
   </p>
   <p>
    Keď sme teda robili prehliadku, hneď pri bráne sme mali malú kaplnku. Ukazuje sa v nej
         za mrežami stĺp dovezený z Jeruzalema, ku ktorému bol Kristus Pán priviazaný, keď ho
         bičovali. Ale nemyslím, že by to bol ten stĺp, lebo je rímsky, vytesaný a umelecky
         zhotovený. Stadiaľ sme šli k oltáru, na ktorom je namaľovaná grécka omša, to jest obrad
         vôbec z tých starobylejších obradov.
   </p>
   <p>
    Potom sme prišli k oltáru, na ktorom je anjel prebodávajúci mečom draka, vytvorený z
         mramoru bez použitia akejkoľvek maliarskej farby a s takým obdivuhodným umením, že by to
         maliar štetcom sotva dokázal prirodzenejšie vyobraziť a vymaľovať. Všetko je tu z toho
         najskutočnejšieho farebného mramoru znázornené tak prirodzene, že človek až žasne: červené
         líca, čierne oči, farebné odtienky a ostatná majstrovsky vytvorená umelecká malebnosť.
         Všetko je však urobené tak hladko, že oči nevidia — takisto ako na skle — nijaké švy.
         Nápis: Unum ex septem altaribus. (Jeden zo siedmich oltárov.)
   </p>
   <p>
    Od tohto oltára sme šli k inému, kde sa vraj nachádza hlava sv. Andreja.
   </p>
   <p>
    Potom sme prišli k hlavnému oltáru. Tu nad oltárom je stolec sv. Petra, celý pozlátený a
         vraj obložený iným rozmanite vyrezávaným drevom. Podopierajú ho štyria mramoroví otcovia.
         Zľava je pápež Pavol V. Sprava leží mramorový mládenec, ku ktorému zahorel láskou a pred
         ním aj skonal akýsi cudzinec. Preto na ňom začiernili istú časť, aby sa to hádam nestalo v
         budúcnosti aj iným.
   </p>
   <p>
    Potom sme si pozreli náhrobky rozličných pápežov, medzi inými aj Klementa IX. Na
         náhrobku ktoréhosi pápeža je napísané, že kúpil od tureckého sultána Bajazeta kopiju,
         ktorou bol prebodnutý Kristov bok, a priniesol ju do tohto chrámu. Ale tá kopija sa ukazuje
         v Norimbergu. Šli sme ďalej k oltáru, na ktorom je sv. Peter modliaci sa postojačky proti
         Šimonovi čarodejníkovi a Šimon padajúci zhora. V chráme sv. Františka však ukazujú stopy po
         kolenách.
   </p>
   <p>
    Napokon sme pristúpili k hrobu sv. Petra, ktorý sa nachádza uprostred. Je to veľmi
         nádherná stavba štvorcového tvaru, zhotovená umelecky, celá z mramoru. Zostupuje sa tam po
         schodoch, ktorých je na oboch stranách asi dvanásť. Z tejto priehlbne vedú dvercia, ktoré
         sú zavreté. Otvárajú sa hádam iba vtedy, keď odtiaľ vyberajú peniaze nazbierané z almužien.
         Všetko sa jagá zlatom, striebrom a perlami. Na hornej časti tejto stavby sa nachádzajú
         veľké pozlátené stĺpy, ktoré siahajú hlbšie pod zem. Podopierajú klenbu, pod ktorou je
         oltár a na ňom sedem veľkých svietnikov z čistého striebra. Koldokola //hrobu// visia večne
         horiace lampy, ktoré majú podobu obrovských melónov a znázorňujú kriaky alebo palmy, ale
         okolo //stojí// aj päťdesiattri //lámp// urobených takisto z čistého striebra. Blízko
         stĺpov je v mramorovej dlážke, po ktorej sa chodí, otvor do podzemného priestoru a v ňom
         vraj telo sv. Petra. Preto tam hádžu veľké almužny. Nazdávajú sa, že sa vykúpia z hriechov.
   </p>
   <p>
    Keď sme si to všetko pozreli, vyšli sme napokon z baziliky sv. Petra a šli sme naľavo
         stĺporadím popri soche Konštantína Veľkého sediaceho na koni a dívajúceho sa na zlatý kríž.
   </p>
   <p>
    Potom sme vystúpili po schodoch k veľkým kolégiám, aby sme cez ne vošli do vatikánskeho
         paláca. Pretože boli zavreté, obišli sme ich a do paláca sme vošli z inej strany.
   </p>
   <p>
    Palác sa čo do veľkosti vyrovná menšiemu mestu. Je nádherne vystavaný, umelecky
         vymaľovaný. Schody má tak usporiadané, že sa po nich dá vystúpiť na koni až k streche. Má
         tri pavlače a nesmierne veľké chodby na prechádzky, jednu nad druhou.
   </p>
   <p>
    Potom sme vystúpili k tej chýrnej vatikánskej knižnici. Vošli sme do nej kovovou bránou
         a zabavili sme sa tam niekoľko hodín.
   </p>
   <p>
    Prvá miestnosť paláca je nesmierne nádherná a ozdobená. Na dĺžku meria okolo dvesto
         krokov, na šírku okolo tridsať krokov. Ctihodný Tobiáš Masník ju inak odmeral pri chôdzi,
         nakoľko sa len dalo. Uprostred je dvanásť štvorhranných stĺpov. Každý z nich má hrúbku
         štyroch krokov. Okolo stien, ale i stĺpov sú skrinky zavreté mrežami a závorami, plné kníh,
         také vysoké, aby stojaci človek mohol knihy vziať do rúk a prezerať si ich. Nepoužívajú sa
         tu nijaké rebríky. Okolo každého stĺpu sú skrinky v dĺžke šestnástich krokov.
   </p>
   <p>
    Z tejto miestnosti sa ide do ďalšej, ktorá leží na ľavej strane. Je takisto dvesto
         krokov //dlhá//, ale nie je taká široká, lebo uprostred niet ani stĺpov ani skriniek.
         Skrinky sú iba okolo stien.
   </p>
   <p>
    Na pravej strane leží celkom podobná miestnosť: takisto má pri stenách plno kníh.
   </p>
   <p>
    V prvej miestnosti paláca je namaľovaný nad bránou, ktorou sme vošli, Sixtus V., ako sa
         uznáša o založení knižnice. Zo skriniek okolo stien prvá na pravej strane obsahuje
         rozmanité biblie. Je na nej majstrovsky namaľovaný Mojžiš, proroci, Kristus, apoštolovia.
         Druhá obsahuje spisy prvého koncilu. Nad sebou má obraz tohto koncilu a nápis. A tak idú za
         sebou postupne podľa príslušných období všetky koncily. To isté je aj na druhej strane — až
         k spisom pápežov, od ktorých sa tu nachádza veľmi mnoho rukopisov. Pri prvom stĺpe odo
         dverí je Trismegistus so svojimi spismi a iní starobylí spisovatelia. Pri treťom stĺpe sú
         nejaké Vergiliove, Ovidiove, Ciceronove rukopisy, čínske a mexické obrázky, tabuľky
         napísané na kôre stromov. Medzi stĺpmi sa nachádzajú glóbusy, ktoré sú zoradené od
         najmenšieho až po najväčší. V miestnosti, ktorá leží na ľavej strane, nám v dvadsiatej
         štvrtej skrinke ukázali rukopisnú kázeň blahoslaveného Luthera o manželstve.
   </p>
   <p>
    V miestnosti napravo stojí stĺp, ktorý svieti v noci. Volá sa Alabaster východu. Je
         vyšší ako človek, okrúhly a taký hrubý, že jeho obvod sotva možno premerať štyrmi piaďami.
         //Tu sú uložené spisy Lutherove, Kalvínove a iných Helvétov, ďalej spisy teologické,
         fyzické, lekárske, právnické, básnické a rečnícke.//
   </p>
   <p>
    Keď sme si prezreli knižnicu, nakoľko sa to len dalo, náš pán patrón a sprievodca a
         takisto dvaja milánski šľachtici, ktorí boli s nami, dali knihovníkovi odmenu i dar a
         poďakovali mu.
   </p>
   <p>
    Potom sme vyšli von a v tom istom pápežskom paláci sme vošli do pápežovej zbrojnice. V
         prvej miestnosti sú po oboch stranách stien v dĺžke sto krokov vyleštené štíty a panciere,
         zastreté tmavými sieťami či záclonami. V druhej miestnosti sa nachádzajú v dĺžke sto
         tridsiatich krokov muškety, a to na pántoch postavených uprostred — na každom pánte vedno
         šesť muškiet. Okolo stien vidieť veľké kopije, podperné vidlice na muškety, nad nimi
         patróntašky, kresadlá, gule, meče a iné. Dve bočné miestnosti sú rovnako dlhé, ale naplnené
         len mušketami. V ďalších dvoch je zasa plno karabín, pištolí a iných vecí, ktoré potrebujú
         jazdci. Ustavične sú tu zámočníci, ktorí zbrane dopĺňajú, opravujú, leštia.
   </p>
   <p>
    Vo vatikánskom paláci sa nachádzajú zbrane pre pešiakov — muškety pre
         stosedemdesiatpäťtisíc, na Kapitole pre sedemtisíc, vo Svätoanjelskom hrade pre päťtisíc.
         Aj pre jazdcov je tu veľa tisíc zbraní. Ako nám povedali, v //štátnych// budovách v Ríme sú
         vraj pripravené zbrane pre vyzbrojenie päťstotisíc ľudí. „Vy však nie tak,“ vraví Kristus!
   </p>
   <p>
    Keď sme odišli z knižnice a paláca, prišli sme k špitálu sv. Ducha. Tu sú v jednej
         miestnosti dlhej stopäťdesiat krokov štyri rady lôžok a na nich plno chorých — okolo
         dvesto. Uprostred stojí oltár, kde sa koná omša. Hore na poschodí sú lôžka pre barónov a
         cudzincov.
   </p>
   <p>
    Stadiaľ sme prišli k novému palácu pápežovho vnuka po bratovi. Ešte len teraz sa stavia,
         ale veľkolepo.
   </p>
   <p>
    Potom sme sa dostali do koniarne akéhosi kardinála, kde je všetko nádherné, mramorové,
         kde sú vynikajúce kone, obloky z krištáľu, čo majú hodvábne záclony a podobne.
   </p>
   <p>
    Keď sme prišli do hostinca, pán patrón od nás odišiel, sľúbiac, že príde zajtra pred
         naším odchodom z Ríma.
   </p>
   <p>
    Odpočinuli sme si a so spoločníkom našej cesty, pekárom, ktorý býval v Ríme už štyri
         roky, sme šli do židovského mestečka. Židov sa v Ríme ráta stotisíc. Pozreli sme si jedáleň
         pre pútnikov a miesto, kde si pútnici umývajú nohy. Je to celkom ako v kúpeľoch. V
         mramorových laviciach je pre nohy urobené miesto a v dutine pod lavicami misa a hrada,
         ktorou priteká voda. Mís je okolo päťdesiat.
   </p>
   <p>
    Stadiaľ sme vystúpili na vrch Kapitol a tam sme dostali zdravotnú listinu, ktorá sa dáva
         všetkým cudzincom zadarmo a bez akéhokoľvek vypočúvania. Obsah bol takýto:
   </p>
   <p>
   </p>
   <p>
    <span class="emphasis">
     <em>
      Znak Senátu a národa rímskeho
     </em>
    </span>
   </p>
   <p>
    <span class="emphasis">
     <em>
      Conservatores Camerae Almae Urbis, Inclytam Urbem Romam, unde GIOVANNI SZIPSER DE
            GERMANIA, AETATIS ANNORUM 28., STATURAE IUSTAE, PILAMINIS CASTANEI, lator praesentium
            recessit, nullo omnipotentis Dei gratia epidemiae seu pestis morbo laborare, nec in ea
            suspicionem aliquam eius morbi esse, praesentium tenore testamur.
     </em>
    </span>
   </p>
   <p>
    <span class="emphasis">
     <em>
      Pro S. S. P. Q. R.
     </em>
    </span>
   </p>
   <p>
    <span class="emphasis">
     <em>
      Dat. 2. sept. 1675
     </em>
    </span>
   </p>
   <p>
    <span class="emphasis">
     <em>
      H. Fabianus Deputatus
     </em>
    </span>
   </p>
   <p>
    *
   </p>
   <p>
    <span class="emphasis">
     <em>
      (Ochrancovia komory dobrotivého mesta svedčíme obsahom tejto listiny, že slávne
            mesto Rím, odkiaľ odišiel doručiteľ tejto listiny JÁN SZIPSER Z NEMECKA,
            DVADSAŤOSEMROČNÝ, POSTAVY RIADNEJ, VLASOV GAŠTANOVÝCH, netrpí z milosti všemohúceho Boha
            na nijakú chorobu hromadnej nákazy či cholery, ba ani v ňom nie je nijaké podozrenie na
            takú chorobu.
     </em>
    </span>
   </p>
   <p>
    <span class="emphasis">
     <em>
      Za Senát a národ rímsky
     </em>
    </span>
   </p>
   <p>
    <span class="emphasis">
     <em>
      Dané 2. septembra 1675
     </em>
    </span>
   </p>
   <p>
    <span class="emphasis">
     <em>
      H. Fabianus, zástupca)
     </em>
    </span>
   </p>
   <p>
   </p>
   <p>
    Podčiarknuté slová sú napísané, ostatné vytlačené.
   </p>
   <p>
    Keď sme dostali listinu a najedli sme sa, išli sme na miesto, kde zapaľovali oheň na
         počesť sv. Egídia. Vošli sme aj do jeho kaplnky či kostola,
    <sup>
     [
     <a class="footnote" href="#ftn.d56e2771" name="d56e2771">
      195
     </a>
     ]
    </sup>
    v ktorom sme videli nesmiernu poverčivosť. Zbiehali sa tam vo veľkom počte
         ľudia, ktorí prinášali vence z ruží. Chlapec ich dával na palicu, dotýkal sa nimi sochy
         Egídia a takto ich posväcoval. A ako nám povedali, pripisovala sa im moc uzdravovať
         duchovné i telesné zlo — nie však bez zárobku.
   </p>
   <p>
    Nasledujúceho dňa — 3. septembra — okolo siedmej hodiny prišiel do nášho hostinca pán
         patrón Jakub Weltz a priniesol nám opis cesty do Florencie. Hneď sme sa na ňu vydali, a to
         takto:
   </p>
   <p>
    V hostinci zaplatíme dlh a od spoločníka, vojaka Sebastiána, //ktorý tam ostal,// kúpime
         za šesť a pol júlskych denárov meč. Rozlúčime sa a prejdeme do ulice v „borgo“,
    <sup>
     [
     <a class="footnote" href="#ftn.d56e2782" name="d56e2782">
      196
     </a>
     ]
    </sup>
    ktorá vedie k bazilike sv. Petra. Stretneme slepého žobráka, ktorého viedol pes
         na retiazke. Vojdeme do krčmy a //náš// pán patrón nás skvele nakŕmi a pohostí najlepším
         vínom. Odovzdal nám peniaze, ktoré //predošlého dňa// určili na cestu neapolskí patróni.
         Niečo z nich zamenil za zlato, aby sme si ich mohli bezpečnejšie uchovať.
   </p>
   <p>
    A tak sme stadiaľ odišli medzi deviatou a desiatou //raňajšou// hodinou. Pán patrón nás
         odprevadil asi na pol //nemeckej// míle. Prišli sme do Isoly, vzdialenej od Ríma deväť míľ,
         do Baccana (7 míľ), do Monterosi (6 míľ). Za týmto mestom sme strávili noc v osamelej krčme
         postavenej na planine.
   </p>
   <p>
    Nasledovalo Ronciglione (8 míľ), Viterbo
    <sup>
     [
     <a class="footnote" href="#ftn.d56e2792" name="d56e2792">
      197
     </a>
     ]
    </sup>
    (10 míľ). Je to veľké a starobylé mesto. Tu robili aj ohňostroj, ťavu, levy //a
         podobne. Naši spoločníci, nemeckí pútnici, ostali kvôli almužne v tunajšom špitáli.// Potom
         bolo Montefiascone (8 míľ), //v ktorom sme strávili noc//. Je to mesto ležiace na vrchu. Má
         výborné víno, iba muškátové. Na brečtanových vencoch, ktoré tu vykladajú ako vývesné
         tabule, píšu: Est, est, est. Propter nimium est, est est dominus meus de Fucheris mortuus
         heic est. (Je, je, je. Pre priveľa je, je, je tu zomrel môj pán Fugger.
    <sup>
     [
     <a class="footnote" href="#ftn.d56e2798" name="d56e2798">
      198
     </a>
     ]
    </sup>
    ) Majiteľ krčmy povedal, že tu raz bol pútnik idúci do Gubbia, ktorý vopred
         posielaval sluhu ochutnať víno. Ak bolo dobré, sluha povedal: Est. (Je). Ak lepšie,
         //povedal pánovi//: Est, est. (Je, je.). Ak najlepšie, povedal to tri razy. Keď pán
         nemierne pil tunajšie vychválené víno, hneď vypustil dušu. Sluha mu zložil ten epitaf
         Propter nimium atď.
   </p>
   <p>
    Ďalej sme šli do S. Lorenza (9 míľ), do Acquapendente, kde sú nasadené žaby namiesto
         rýb, do Ponte Sentina (8 míľ) a popri Paglii
    <sup>
     [
     <a class="footnote" href="#ftn.d56e2806" name="d56e2806">
      199
     </a>
     ]
    </sup>
    (9 míľ) do Radicofani, kde je opevnená tvŕdza. Tu nás veľmi vystrašilo bitie na
         bubon, akoby tam boli Nemci. //Nazdávali sme sa, že sú to cisárski vojaci.// Potom sme sa
         uberali popri Scale (8 míľ), Tuome (8 míľ) a Forniceri (8 míľ) do Lucignana (8 míľ).
   </p>
   <p>
    Keď sme prešli cez tieto miesta, prišli sme 6. septembra do Sieny.
    <sup>
     [
     <a class="footnote" href="#ftn.d56e2814" name="d56e2814">
      200
     </a>
     ]
    </sup>
    Je to prekrásne, veľké, utešené a všetkými dobrými vecami oplývajúce mesto. Na
         bráne, cez ktorú sme vošli, //je prosba k Blahoslavenej Panne, aby ochraňovala svoju Sienu.
         Na druhej bráne, cez ktorú sme vyšli,// je namaľovaná Blahoslavená Mária s nápisom zo
         zlatých písmen: Monstra te esse Matrem! (Ukáž, že si Matka!) //Vedľa tejto brány// stojí
         stĺp //cisára// Ferdinanda
    <sup>
     [
     <a class="footnote" href="#ftn.d56e2820" name="d56e2820">
      201
     </a>
     ]
    </sup>
    a Eleonóry //s nápisom//, že sa tam prvý raz zvítali.
   </p>
   <p>
    Keď sme stadiaľ odišli, prišli sme do tvŕdze Staggie (9 míľ), do Tavarnelle (8 míľ) a do
         S. Casciana (8 míľ).
   </p>
   <p>
    Potom sme sa dostali na predmestie Florencie, kde sme strávili noc vo veľmi zlej krčme.
         Kúpili sme si tam za dvadsať crazií
    <sup>
     [
     <a class="footnote" href="#ftn.d56e2830" name="d56e2830">
      202
     </a>
     ]
    </sup>
    (viac ako práve toľko grajciarov) jednu nesolenú, nekorenenú sliepku. Spali sme
         v špinavom lôžku a ráno sme si stadiaľ odniesli na rukách a na tvári pľuzgieriky ako svrab.
   </p>
   <p>
   </p>
   <div class="footnotes">
    <br/>
    <hr align="left"/>
    <div class="footnote">
     <p>
      <sup>
       [
       <a class="para" href="#d56e2574" name="ftn.d56e2574">
        184
       </a>
       ]
      </sup>
      <span class="emphasis">
       <em>
        Appijská cesta
       </em>
      </span>
      — lat. Via Appia, vojenská cesta, ktorú r. 312
               pred n. l. dal vystavať rímsky cenzor (úradník, určujúci občanom práva a povinnosti)
               Appius Claudius Caecus. Viedla z Ríma do Capuy. Neskôr bola predĺžená do Brundisia.
               Sú na nej zvyšky starých hrobov a víl. Brána sv. Sebastiána (Porta San Sebastiano) sa
               v staroveku volala Porta Appia (Appijská brána), lebo stála pri Appijskej
               ceste.
     </p>
    </div>
    <div class="footnote">
     <p>
      <sup>
       [
       <a class="para" href="#d56e2582" name="ftn.d56e2582">
        185
       </a>
       ]
      </sup>
      <span class="emphasis">
       <em>
        kaplnka sv. Jána
       </em>
      </span>
      — kostolík Domine, quo vadis (lat. Pane, kam
               kráčaš)
     </p>
    </div>
    <div class="footnote">
     <p>
      <sup>
       [
       <a class="para" href="#d56e2590" name="ftn.d56e2590">
        186
       </a>
       ]
      </sup>
      <span class="emphasis">
       <em>
        siedmi spiaci
       </em>
      </span>
      — podľa legendy sedem prenasledovaných
               kresťanských mládencov, ktorí sa r. 251 skryli v jaskyni pri Ephese, kde zaspali a
               prebudili sa až r. 446. Uctievali sa ako svätí (28. jún).
     </p>
    </div>
    <div class="footnote">
     <p>
      <sup>
       [
       <a class="para" href="#d56e2596" name="ftn.d56e2596">
        187
       </a>
       ]
      </sup>
      <span class="emphasis">
       <em>
        Aeliov most…
       </em>
      </span>
      — Aeliov most, nazvaný podľa rímskeho cisára
               Publia Aelia Hadriana (76 — 138), dnes Anjelský most, ktorý vedie cez rieku Tiber k
               Anjelskému hradu (Castello Sant’ Angelo). Most ozdobujú sochy anjelov od Giana
               Lorenza Berniniho (1598 — 1680). Anjelský hrad bol pôvodne Hadrianovým mauzóleom
               (hrobka), v stredoveku pevnosťou, útočiskom pápežov a väzením. Dnes slúži ako múzeum
               (obrazáreň, zbierka zbraní a i.).
     </p>
    </div>
    <div class="footnote">
     <p>
      <sup>
       [
       <a class="para" href="#d56e2602" name="ftn.d56e2602">
        188
       </a>
       ]
      </sup>
      <span class="emphasis">
       <em>
        volia sa dnes zlatí rytieri
       </em>
      </span>
      — nejasné miesto (v Laučekovom
               variante, str. 103: hodie equites aurati — dnes pozlátení rytieri; v Pénterovom
               variante, l. 94 a: hodie creantur equites aurati — dnes sa volia zlatí rytieri,
               volia?)
     </p>
    </div>
    <div class="footnote">
     <p>
      <sup>
       [
       <a class="para" href="#d56e2608" name="ftn.d56e2608">
        189
       </a>
       ]
      </sup>
      <span class="emphasis">
       <em>
        Jakub Weltz
       </em>
      </span>
      — brat Juraja a Jána Filipa Weltza, kupec v
               Ríme
     </p>
    </div>
    <div class="footnote">
     <p>
      <sup>
       [
       <a class="para" href="#d56e2616" name="ftn.d56e2616">
        190
       </a>
       ]
      </sup>
      <span class="emphasis">
       <em>
        vrch Kapitol
       </em>
      </span>
      — Capitolium (Monte Capitolino), južnejšie od
               Martovho poľa (Campus Martius), na ktorom sú antické a kresťanské pamiatky. Nervov
               stĺp mal nápis o činoch cisára Marca Cocceia Nervu (96 — 98). Cisár Konštantín Veľký
               (Flavius Valerius Constantinus I., 306 — 337), sediaci na koni, založil
               Konstantinopol (330) a vydal edikt o zrovnoprávnení kresťanstva s pohanstvom (313).
               Roh bohyne Copie (Hojnosti) a Níl so sfingou (boh egyptskej rieky Níl so sochou
               predstavujúcou bájnu postavu s levím telom a ľudskou hlavou) je hellenistické súsošie
               z Alexandrie (asi 2. stor. pred n. l.) z ktorého sa zachovala mramorová kópia (dnes
               vo vatikánskych zbierkach). Pololežiaci Níl, dobromyseľný starec, drží v ľavej ruke,
               ktorou sa opiera o sfingu, roh hojnosti, v pravej zväzok klasov ako symbol úrody.
               Tigris bola možno socha predstavujúca boha mezopotámskej rieky Tigridy. Ostatky z
               Kolosa, z Commoda, z Antonia boli úlomky z rozmanitých sôch (Kolos, azda nejaká
               obrovská socha, cisár Marcus Aurelius Commodus, 180 — 192, vojvodca a štátnik Marcus
               Antonius, 143 — 87 pred n. l.). Súdny palác Spravodlivosti dal vybudovať pápež Gregor
               XIV. (Niccolo Sfondrati, 1590 — 1591), ktorý „podvihol daň z múky“ (nejasné miesto —
               „odstránil“?). Trosky sochy riečneho boha (nie boha pekárov) nazvanej Marforio či
               Marforeo (ležiaci boh s mušľou v ruke, asi 1. stor.) boli pôvodne na ceste Via di
               Marforio, ktorá sa tiahne nad severozápadným výbežkom Kapitola a vyúsťuje do Rímskeho
               námestia (Forum Romanum, Foro Romano). Pápež Sixtus V. (1521 — 1591) ich dal
               premiestiť do paláca konzervátorov (Palazzo dei Conservatori) na Kapitole a pápež
               Klement XII. (1730 — 1740) do kapitolského múzea, kde tvoria súčasť fontány. V paláci
               konzervátorov je významná obrazáreň (Giovanni Bellini, Tizian, Jacopo Tintoretto,
               Paolo Veronese, Velasquez de Silva, Peter Pavol Rubens a i.). V kapitolskom múzeu je
               zbierka antických sôch (napr. Umierajúci Gal, Odpočívajúci Satyr, Kapitolská Venuša a
               64 búst rímskych cisárov). Pasquinus (Pasquino) bol rímsky krajčír (začiatok 16.
               stor.), ktorý vešal a po ňom aj iní Rimania hanopisy (odtiaľ názov paškvily), satiry
               a epigramy na torzo sochy trójskeho hrdinu Aiaxa alebo Menelaa. Torzo r. 1501
               vyhrabal a vystavil pred svojím palácom Braschi kardinál Caraffa. Rimania pomenovali
               torzo podľa krajčírovho mena Pasquinus (Pasquino). Nebeský oltár (lat. Ara coeli) je
               františkánsky kláštor. Víťazný oblúk (triumfálna brána) cisára Septimia Severa (146 —
               211) a jeho dvoch synov (Caracallu a Getu) sa nachádza na severozápadnej strane
               Rímskeho námestia. Je 23 m vysoký a 25 m široký. Postavili ho na oslavu víťazstva nad
               Partmi a Arabmi (r. 203). Chrám mieru (Templum Pacis) stál na námestí cisára
               Vespasiana (9 — 79). Víťazný oblúk cisára (79 — 81) Tita Flavia Vespasiana (40 — 81)
               sa vypína na juhovýchodnom konci námestia na Svätej ceste (Via sacra) pri Palatíne.
               Postavili ho na pamiatku Titovho víťazstva nad Židmi r. 70. Oblúk je vysoký 8,30 m a
               široký 5,35 m. Reliéf na oblúku predstavuje Titov víťazný pochod so zajatými Židmi.
               Nápis na oblúku znie správne: Senatus populusque Romanus divo Tito divi Vespasiani
               filio Vespasiano Augusto. Podľa toho rímsky senát a ľud venoval oblúk pamiatke Tita
               (Flavia Vespasiana), ktorý bol synom cisára Vespasiana (Tita Flavia, 69 — 79). Archa
               zmluvy bola pozlátená skriňa z akáciového dreva, ktorá obsahovala desatoro božích
               prikázaní, zlatú nádobu s mannou a i. Na Kapitole boli mestské úrady (Palazzo del
               Senatore a Palazzo del Conservatore).
     </p>
    </div>
    <div class="footnote">
     <p>
      <sup>
       [
       <a class="para" href="#d56e2626" name="ftn.d56e2626">
        191
       </a>
       ]
      </sup>
      <span class="emphasis">
       <em>
        vrch Kvirinál…
       </em>
      </span>
      — Quirinalis (Quirinale), vo východnej časti
               Ríma, kde sa nachádzajú významné antické a kresťanské pamiatky: oblúky, klenby,
               kúpele, chrámy a amfiteáter. Kúpele dal vybudovať cisár Konštantín Veľký. Rímsky
               bojovník Marcua Curtius sa podľa tradície zasvätil bohom tým, že skočil do trhliny v
               Rímskom námestí (362 pred n. l.). Dvojčence Romulus a Remus, synovia Rhey Silvie,
               mali byť na rozkaz kráľa Amulia utopení, ale služobníci ich z ľútosti nechali na
               brehu. Odkojila ich vraj vlčica. Romulus založil podľa povesti Rím. V chráme sv.
               Františka je kameň s domnelými odtlačkami kolien apoštola Petra, modliaceho sa proti
               Šimonovi čarodejníkovi (samaritánskemu mágovi, ktorý sa nechal pokrstiť, ale chcel si
               od Petra a Jána kúpiť za peniaze apoštolát). Amfiteáter (Colosseum, Coliseo) leží
               severovýchodne od Palatína. Začal ho stavať Vespasianus a dokončil ho Titus (r. 80).
               Pred 87 000 divákmi sa v ňom predvádzali bojové hry, námorné bitky a pod. Z
               amfiteátra zostala zachovaná len jedna tretina. Kamene z neho sa používali ako
               stavebný materiál, napr. r. 1455 na stavbu tzv. benátskeho paláca pre pápeža Pavla
               II. (1464 — 1471), paláca Farnese (stavbu začal kardinál Alexander Farnese, neskorší
               pápež Pavol III., 1534 — 1549) a i. V benátskom paláci je zbierka sôch, gobelínov a
               renesančných bronzov. Rímsky epigramatik Marcus Valerius Martialis (asi r. 40 — po r.
               100) zložil pri príležitosti otvorenia amfiteátra r. 80 zbierku epigramov Liber
               spectaculorum (Kniha o hrách), v ktorej oslavoval hry predvádzané v amfiteátri.
               Pápežom r. 1675 bol Klement X. (Emilio Altieri, 1670 — 1676). Traianov stĺp (stĺp
               cisára Traiana, 55 — 117) z r. 130 stojí na Traianovom námestí (medzi Kapitolom a
               Kvirinálom). S podstavcom a sochou je vysoký 43 m. Okolo stĺpa je reliéf s vyše 2500
               postavami (scény z víťazných Traianových vojen v Dácii, v dnešnom Rumunsku). Na stĺpe
               bola socha Traiana, od r. 1587 je tam socha sv. Petra. Panteón (gr. chrám všetkých
               bohov, 27 pred n. l.) stojí na Martovom poli. Bol premenený na chrám S. Maria
               Rotonda. Je jedinou celkom zachovanou antickou budovou v Ríme. Je v ňom pochovaný
               maliar Raffael Santi, králi a i. Pápež Pavol V. (Camillo Borghese, 1605 — 1621)
               použil zlato z jeho verají na veraje pre baziliku sv. Petra. Na Martovom poli stojí
               aj stĺp cisára Marca Aurelia Antonina (121 — 180), ktorý má reliéfy so scénami z
               bojov proti Germánom. Na stĺpe je od r. 1589 socha sv. Pavla.
     </p>
    </div>
    <div class="footnote">
     <p>
      <sup>
       [
       <a class="para" href="#d56e2639" name="ftn.d56e2639">
        192
       </a>
       ]
      </sup>
      <span class="emphasis">
       <em>
        vrch Viminál…
       </em>
      </span>
      — Viminalis (Viminale), vo východnej časti
               Ríma, kde sú antické a kresťanské pamiatky. Kostol sv. Zuzany a sv. Vavrinca sú
               menšie chrámy. Kostol sv. Vavrinca je asi San Lorenzo fuori le mura (Sv. Vavrinec za
               hradbami), bazilika, ktorú založil Konštantín Veľký. Karol V. (1500 — 1558),
               španielsky kráľ, rímsko-nemecký cisár, viedol s francúzskym kráľom Františkom I.
               (1515 — 1547) štyri vojny o Itáliu a Burgundsko. Palác pápeža Klementa X. (Apostolica
               al Quirinale), ktorý leží na Kvirináli v blízkosti Viminála, bol letným sídlom
               pápežov. Od roku 1780 ho prevzala kráľovská rodina (Palazzo Regio). Johana podľa
               povesti, ktorá vznikla v 11. stor., študovala v mužskom preoblečení ako Johannes
               Anglicus v Aténach a Ríme a potom nastúpila na pápežský stolec ako Ján VIII. (855 —
               858).
     </p>
    </div>
    <div class="footnote">
     <p>
      <sup>
       [
       <a class="para" href="#d56e2649" name="ftn.d56e2649">
        193
       </a>
       ]
      </sup>
      <span class="emphasis">
       <em>
        vrch Janikulum…
       </em>
      </span>
      — Monte Gianicolo, na pravej strane rieky
               Tiberu, kde bola pápežská väznica a fontána (studňa) pápeža Pavla V. (Acqua Paola,
               ktorú roku 1612 vybudovali Giovanni Fontana a Carlo Maderna na mieste spustnutého
               Traianovho vodovodu — Aqua Traiana). Bajokk (tal. bajocco) bola rímska medená minca
               (100 bajokkov = 1 skud).
     </p>
    </div>
    <div class="footnote">
     <p>
      <sup>
       [
       <a class="para" href="#d56e2657" name="ftn.d56e2657">
        194
       </a>
       ]
      </sup>
      <span class="emphasis">
       <em>
        Vatikánsky vrch…
       </em>
      </span>
      — Vaticanus (Monte Vaticano), na pravej
               strane rieky Tiber, kde sa nachádzajú významné kresťanské pamiatky. Medzi ne patrí
               predovšetkým námestie sv. Petra (Piazza di S. Pietro) s bazilikou sv. Petra (Basilica
               di s. Pietro). Námestie sv. Petra má polkruhovitú podobu, uprostred veľký egyptský
               obelisk z Heliopolisu (štíhly, do výšky sa zužujúci štvorhranný stĺp, zakončený
               ihlanom, vysoký 25,50 m) a lemujú ho kolonády (otvorené chodby so stĺpmi, 17 m
               vysoké) s balustrádami (stĺpikovým zábradlím) z r. 1667 od G. Berniniho. Kolonády
               majú 284 stĺpov a 88 pilierov, tvoria tri kryté chodby a na ich balustrádovej streche
               je 162 sôch svätých. Alexander VII. bol pápežom v rokoch 1655 — 1667. Rímsky cisár
               Augustus (Gaius Iulius Caesar Octavianus, 31 pred n. l. — 14 n. l.) bol veľkým
               priaznivcom umenia. Architekt Dominik Fontana (1543 — 1607) bol autorom rímskych
               fontán (napr. Aqua Felice — Šťastná voda, 1587). Bazilika sv. Petra je najväčším
               kresťanským chrámom na svete (obdĺžnikový tvar, rozdelená radmi stĺpov na päť lodí,
               dĺžka 211,5 m, 30 oltárov, 148 stĺpov, kupola vysoká 132,5 m). Založenie baziliky sa
               datuje do r. 319 (cisár Konštantín Veľký). Neskorší pápeži ju podstatne prestavali
               (najmä v rokoch 1450 — 1629.) Je dielom slávnych architektov mnohých generácií (napr.
               Bernardino Roselli, Guido Reni, Bramante, t. j. Donato Lazzari, Raffael Santi,
               Michelangelo Buonarroti) a je vyzdobená obrazmi a sochami mnohých vynikajúcich
               umelcov (Michelangelova Pieta, Simone Donatello, Giotto di Bondone, Antonio Canova,
               Albert Thorwaldsen a i.). Fasáda (priečelná strana budovy) má balustrádu so sochami
               Krista, apoštolov a svätých. Grécka omša je omša podľa byzantského obradu. Mramorové
               súsošie anjela prebodávajúceho draka pochádza od Berniniho (?). Apoštol sv. Andrej,
               brat Petra, bol ukrižovaný (r. 62 alebo 70). Hlavný oltár je z roku 1594. Stojí pod
               chrámovou kupolou a nad ním sa rozprestiera kovový baldachýn položený na štyroch
               vinutých stĺpoch. Pod hlavným oltárom je hrob sv. Petra. Vedie k nemu dvojité
               mramorové schodište pred oltárom. Výklenok s rakvou uzatvárajú dvere z pozláteného
               bronzu. Za kupolou pokračuje hlavná loď a končí sa tribúnou, kde je bronzový stolec
               sv. Petra. Vľavo sa nachádza náhrobok pápeža Pavla III. (zomr. r. 1549) od Guglielma
               della Portu (asi 1516 — 1577), hore žehnajúca postava pápeža, dolu vpravo Múdrosť a
               vľavo Spravodlivosť. Sochárska výzdoba hlavného oltára, stolec sv. Petra, baldachýn a
               niektoré pápežské náhrobky (Urban VIII. a Alexander VII.) sú dielom Berniniho. Pod
               otcami sa myslia cirkevní otcovia (cirkevní učenci a spisovatelia). Klement IX.
               (Julius Rospigliosi) bol pápežom v rokoch 1667 — 1669. Bajazet (Bejesid) je meno
               dvoch tureckých sultánov. Bajazet I. (1347 — 1402) porazil križiacke vojsko pri
               Nikopolise (1396). Bajazet II. (1447 — 1512) bojoval proti Uhorsku a nechal otráviť v
               Ríme svojho brata Dšema (1495). Pápežský palác (Palazzo Vaticano) je súbor budov, v
               ktorých je napr. Sixtínska kaplnka (s maľbami Sandra Botticelliho, Raffaela,
               Michelangela a i.), vzácne antické zbierky (s dielami Polykleita, Praxitela a i.),
               obrazáreň (s obrazmi Raffaela, Tiziana, Bartolomea Murilla, Reniho a i.), bibliotéka
               a zbrojnica. V bibliotéke je nazhromaždených v jedenástich miestnostiach a vo veľkej
               sále asi 60 000 rukopisov (stredoveké listiny, korešpondencia, orientálne rukopisy a
               pod.) a vyše 500 000 tlačených kníh (7 000 inkunábulí). Miestnosti sú vyzdobené
               alegorickými a náboženskými maľbami (napr. od Pinturicchia, t. j. Bernardina Bettiho,
               Giovanna da Udine, Perina del Vega). Rukopisy sú vo veľkej sále v štyridsiatich
               šiestich nízkych skrinkách (gr. théké) rozložených okolo stien a stĺpov. Na skrinkách
               ležia antické vázy. Mojžiš bol vodca a zákonodarca Izraelitov, proroci boli napr.
               Izaiáš, Jeremiáš a Ezechiel. Prvý koncil (synoda, cirkevné zhromaždenie) sa konal v
               Nicei (r. 325), druhý v Konstantinopole (r. 381), tretí v Efeze (r. 431) atď. Hermes
               Trismegistos (gr. Hermes Trikrátnajväčší) je grécke meno egyptského boha Thotha
               považovaného za boha písma, čísel a kníh, majstra ovládajúceho tajné náuky a
               čarodejnícke umenie. Vystupuje v zbierke anonymných gréckych teologicko-filozofických
               spisoch, ktoré vznikli v 1. stor. pred. n. l. a 1. stor. n. l. Zachovalo sa osemnásť
               skrátených a porušených textov s výkladmi tajných náboženských, astrologických,
               magických a mystických náuk. Čínske a mexické obrázky sú obrazovým písmom. Alabaster
               východu je z bieleho sadrovca. Piaď bola stará dĺžková miera (obyčajne vzdialenosť
               medzi palcom a malíčkom na roztiahnutej ruke). Patróntaška bola kapsa na náboje. „Vy
               však nie tak,“ vraví Kristus, „lebo kto je väčší, nech je ako najmenší, a kto vodca,
               nech je ako služobník.“ (podľa Evanjelia sv. Lukáša 22, 26). Špitál Svätého ducha
               (Ospedale di S. Spirito), ktorý založil pápež Innocent III. (1161 — 1216), bol na
               Borgo S. Spirito (neďaleko Anjelského hradu). Pápež Klement X. (1670 — 1674)
               pochádzal z rodiny Altieri (Emilio Altieri).
     </p>
    </div>
    <div class="footnote">
     <p>
      <sup>
       [
       <a class="para" href="#d56e2771" name="ftn.d56e2771">
        195
       </a>
       ]
      </sup>
      <span class="emphasis">
       <em>
        kostol sv. Egídia
       </em>
      </span>
      — menší chrám v Ríme
     </p>
    </div>
    <div class="footnote">
     <p>
      <sup>
       [
       <a class="para" href="#d56e2782" name="ftn.d56e2782">
        196
       </a>
       ]
      </sup>
      <span class="emphasis">
       <em>
        borgo
       </em>
      </span>
      — (tal.) predmestie
     </p>
    </div>
    <div class="footnote">
     <p>
      <sup>
       [
       <a class="para" href="#d56e2792" name="ftn.d56e2792">
        197
       </a>
       ]
      </sup>
      <span class="emphasis">
       <em>
        Viterbo…
       </em>
      </span>
      — mesto s nádhernými palácami a chrámami (katedrála
               s románskou stĺpovou bazilikou, r. 1100)
     </p>
    </div>
    <div class="footnote">
     <p>
      <sup>
       [
       <a class="para" href="#d56e2798" name="ftn.d56e2798">
        198
       </a>
       ]
      </sup>
      <span class="emphasis">
       <em>
        Fugger
       </em>
      </span>
      — Ján Fugger, možno z rodiny podnikateľov Fuggerovcov.
               Muškátové víno z Montefiascone („Est, est, est“) je chýrečné.
     </p>
    </div>
    <div class="footnote">
     <p>
      <sup>
       [
       <a class="para" href="#d56e2806" name="ftn.d56e2806">
        199
       </a>
       ]
      </sup>
      <span class="emphasis">
       <em>
        Paglia
       </em>
      </span>
      — rieka
     </p>
    </div>
    <div class="footnote">
     <p>
      <sup>
       [
       <a class="para" href="#d56e2814" name="ftn.d56e2814">
        200
       </a>
       ]
      </sup>
      <span class="emphasis">
       <em>
        Siena
       </em>
      </span>
      — mesto s gotickými palácmi a chrámami (v gotickom dóme
               sú sochy od Michelangela)
     </p>
    </div>
    <div class="footnote">
     <p>
      <sup>
       [
       <a class="para" href="#d56e2820" name="ftn.d56e2820">
        201
       </a>
       ]
      </sup>
      <span class="emphasis">
       <em>
        Ferdinand
       </em>
      </span>
      — Ferdinand I. (1503 — 1564), brat Karola V., český
               a uhorský kráľ, rímsko-nemecký cisár. V Siene sa však r. 1452 stretla cisárovná
               Eleonóra so svojím snúbencom a budúcim manželom Fridrichom III. (1437 — 1467).
     </p>
    </div>
    <div class="footnote">
     <p>
      <sup>
       [
       <a class="para" href="#d56e2830" name="ftn.d56e2830">
        202
       </a>
       ]
      </sup>
      <span class="emphasis">
       <em>
        crazia
       </em>
      </span>
      — (tal.) stará toskánska minca (grajciar)
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e2838">
       </a>
       Florencia
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    Do Florencie sme prišli 9. septembra okolo ôsmej hodiny ráno.
   </p>
   <p>
    Je to nesmierne veľké mesto, veľmi malebné, prekrásne — ozajstný kvet Itálie.
    <sup>
     [
     <a class="footnote" href="#ftn.d56e2849" name="d56e2849">
      203
     </a>
     ]
    </sup>
    Má veľmi pekné vodovody, //prasa v bahne chrliace vodu, bronzové žaby kŕkajúce
         a chrliace vodu a iné//. Na jednom priestranstve je Karol V., na druhom Ferdinand I. —
         obaja na bronzových koňoch. Hlavný mramorový chrám, ale aj veža sú celé i z vonkajšej
         strany oddola až nahor tak umelecky vytvorené a vykladané veľmi malými pestrofarebnými
         úlomkami, akoby sa pretekali s maliarmi. Nad chrámom sa nachádzajú rozličné chodby na
         prechádzky a niekoľko kupol. Je veru nesmierne veľký, až vyvoláva úžas prichádzajúcich
         pútnikov. Pred chrámom stojí baptistérium, ktoré sa mu vyrovná, lebo je takisto umelecky
         vytvorené a čo do rozsahu značne veľké. A hoci sa celé mesto udržiava čisté, tento chrám sa
         poškvrňuje ľudským močom a výkalmi. Kniežací palác a knižnica si zasluhujú, aby si ich
         človek pozrel. Teraz sa stavia chrám sv. Vavrinca, a to tak nákladne, že na jeho postavenie
         — ako sa domnievajú — môže stačiť ledva storočie.
   </p>
   <p>
    Ostali sme tu ešte ďalší deň do desiatej hodiny ráno. A keď sme dostali peniaze od pána
         Konštantína Rotha, ku ktorému sme mali odporúčanie, napokon sme stadiaľ dňa 10. septembra
         odišli cez bránu sv. Gála. Keď sme stadiaľ odišli, prešli sme za dva dni Apeninské vrchy
         cez tieto miesta: Fonte Buona (vzdialená od Florencie 9 míľ), tvŕdza Scarperia (8 míľ),
         Rifreddo (7 míľ), Putra Mala (7 míľ), Loiano (8 míľ), Pianoro (8 míľ) a Bologna (9 míľ).
   </p>
   <p>
    V Apeninských vrchoch bývajú chudobní dedinčania. Majú vozy s dvoma kolieskami (ako u
         nás kolieska na pluhu) a na ne sa položí vlačuha, na ktorú sa nakladie drevo a iné veci.
         Obilie sa mláti trojakým spôsobom. Po prvé: kameňom. Na mlatovisku totiž lichva vláči
         koldokola veľký prederavený kameň, na ktorom sedí chlapec a poháňa lichvu, čím sa obilie
         rozložené na mlatovisku mláti. Po druhé: lichvou, ktorú vodia na mlatovisku dookola po
         obilí. Po tretie: cepmi, ale celkom naopak ako u nás, lebo krátku časť majú v rukách,
         dlhšiu mimo rúk. Ženy stoja v rade vedno s mužmi a mlátia obilie, ale veľmi neumelo, lebo
         na oboch stranách striedavo mlátia traja alebo dvaja mlatci (aj ženy), to jest všetci na
         jednej strane naraz, ale zvoľna, a zasa zvoľna a pomaly na druhej strane. Títo drsní ľudia
         nepoznajú vozy a vôbec veci, ktoré sú potrebné na sedliačenie. //Sú zvyknutí, že sa im samo
         rodí.//
   </p>
   <p>
    Asi dve italské míle od Apeninských vrchov sú okolo cesty rovno za sebou umiestnené
         stĺpy zo vzácneho kameňa („z blesku spojeného“), ktorý akoby bol pospájaný z väčších
         ligotavých kúskov striebra. Keď svieti slnko, trbliecu sa tak, až je to očiam veľmi
         nepríjemné.
   </p>
   <p>
   </p>
   <div class="footnotes">
    <br/>
    <hr align="left"/>
    <div class="footnote">
     <p>
      <sup>
       [
       <a class="para" href="#d56e2849" name="ftn.d56e2849">
        203
       </a>
       ]
      </sup>
      <span class="emphasis">
       <em>
        ozajstný kvet Itálie…
       </em>
      </span>
      — Florencia (lat. flos, tal. fiore —
               kvet), v ktorej je veľa vzácnych staviteľských pamiatok. Hlavný mramorový chrám je
               katedrála (Santa Maria del Fiore) z rokov 1296 — 1434, ktorý má vysokú kupolu (106 m)
               od Filipa Brunelleschiho (1377 — 1446), vonkajšiu geometrickú výzdobu z
               mnohofarebného mramoru a priľahlú vežu (Campanile) s reliéfmi na motívy zo Starého
               zákona (Giotto di Bondone a Andrea Pisano). Baptistérium (krstná kaplnka) z 11. stor.
               je zvonku zdobená bielym a zeleným mramorom, zvnútra čiernym a bielym mramorom a
               zverokruhom na dlážke. Nad ňou sa vypína kupola vyzdobená benátskou mozaikou z 13.
               stor. Vo Florencii sa nachádza niekoľko palácov (Palazzo della Signoria, 1314,
               Palazzo degli Uffizi, 1574, Palazzo del Bargello, 13. — 14. stor., Palazzo Pitti,
               koniec 15. stor., Palazzo Strozzi, 15. — 16. stor.). Sú v nich vzácne sochárske a
               maliarske diela (Donatello, Michelangelo, Benvenuto Cellini, Raffael, Tizian,
               Tintoretto, Rubens a i), chrám sv. Vavrinca je najstaršou katedrálou (r. 393),
               prestavanou v rokoch 1442 — 1446 (Brunelleschi). Knižnica (Biblioteca Laurenziana)
               uchováva vyše 10 000 starovekých a stredovekých rukopisov (180 od Danteho
               Alighieriho).
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e2863">
       </a>
       Bologna
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    Dňa 12. septembra sme prišli do Bologne.
    <sup>
     [
     <a class="footnote" href="#ftn.d56e2872" name="d56e2872">
      204
     </a>
     ]
    </sup>
    Je to nesmierne veľké mesto, ale spôsob jeho života a nádhera budov sa nedá s
         Florenciou vôbec porovnať. Ukazujú tu //denne// neporušené telo sv. Kataríny. Ukazuje sa
         pútnikom, ktorí sem húfne //prichádzajú//, v určitú hodinu, v tej podobe, v ktorej vraj
         ostalo v smrteľnom zápase. //Či je naozaj jej, pochybujem.// My sme ho nevideli.
   </p>
   <p>
    //Keď sme vošli do Bologne, horko-ťažko sme našli verejnú krčmu. Napokon sme prišli// k
         veľmi vysokej veži, pri ktorej bola krčma. Tu sme sa ubytovali. Na vežu sa môžeš dívať z
         hociktorého miesta, z každej strany sa zdá byť nachýlená.
   </p>
   <p>
    Keď sme sa naobedovali, dostatočne si odpočinuli a naprechádzali sa a nenaskytla sa nám
         príležitosť dať sa ďalej odviezť po rieke, vykročili sme v podvečer toho istého dňa bránou
         Galliera.
   </p>
   <p>
    //Z Bologne sme šli štyri nemecké míle po rovine.//
   </p>
   <p>
    Bolonské územie oplýva na všetkých stranách znamenitými záhradami a vinohradmi. Cesta je
         rovná a na oboch stranách má zasadené stromy //topole, ktoré sa volajú osiky//. Nielenže
         poskytujú pútnikom tieň, ale //dávajú aj veľa hrozna//, lebo sa po nich vinie nahor hojný
         vinič. A hoci niektoré stromy sú ako menšie veže, predsa k nim vinič lipne, tiahne sa až k
         vrchovcom a hrdí sa utešeným hroznom. Konope sejú tak riedko, ako sa u nás sadí zelenina. A
         priam ich vytínajú sekerami a inými nástrojmi. Potom odseknú oba konce, spoja ich ako
         debnári obruče a tak ich zvážajú, hrubé ako palec. Cyprusové stromy rastú obdivuhodným
         spôsobom. Z niektorých totiž vytvárajú domčeky s oblokmi a strechami, opatrené hradami; a
         tak v kmeni jedného stromu majú hneď husto obrastené a voňavé podlubie. Iné skrášľujú
         uprostred ako pásom oddola až nahor vlastnými, obdivuhodne obsekanými vetvičkami. Na
         vrchovci vytvoria loď, na ktorej stoja veslári držiaci v rukách veslá, trubač fúkajúci do
         trúb a iné, a to tak, že možno rozoznať ruky, trúby, vlasy, ba aj rozmanité podrobnosti,
         ale to všetko rastie a zelená sa. Na cyprusoch predstavujú i rozmanité fontány. Aj záhrady
         náramne okrášľujú. Inde obklopuje paláce ako múr veľmi husté krovie. Vytvárajú na ňom gule,
         nádoby, vojakov a podobne, a to iba umeleckým obstrihaním zeleného krovia.
   </p>
   <p>
   </p>
   <div class="footnotes">
    <br/>
    <hr align="left"/>
    <div class="footnote">
     <p>
      <sup>
       [
       <a class="para" href="#d56e2872" name="ftn.d56e2872">
        204
       </a>
       ]
      </sup>
      <span class="emphasis">
       <em>
        Bologna…
       </em>
      </span>
      — mesto s najstaršou európskou univerzitou (r.
               1119), ktoré charakterizovalo veľa šikmých veží. Zachovali sa len dve (Torre degli
               Asinelli z r. 1119, 97 m, Torre Garisenda z 12. stor., 48,16 m). Sv. Katarína Vigli
               (1413 — 1463), klariska, založila r. 1456 chrám Božieho tela (Corpus Domini). Je v
               ňom aj pochovaná.
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e2888">
       </a>
       Ferrara
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    Dňa 13. septembra sme prišli do Ferrary.
    <sup>
     [
     <a class="footnote" href="#ftn.d56e2897" name="d56e2897">
      205
     </a>
     ]
    </sup>
    Na bráne boli vypísané naše mená. Tu je totiž pevnosť vyzbrojená vojakmi kvôli
         susedným Benátčanom. //Preto dávajú na cudzincov trochu prísnejší pozor.// Dostali sme //do
         krčmy// listiny, v ktorých bol vyznačený presný čas nášho pobytu v meste, to jest cez noc,
         ako sme povedali v bráne. Keby sme tam boli ostali dlhšie alebo keby nás tam bol zdržal
         majiteľ krčmy a neoznámil to tým, ktorí to mali vedieť, nikto z nás by nebol ušiel prísnemu
         potrestaniu. Keď sme potom nasledujúceho dňa odchádzali, museli sme listiny nechať v druhej
         bráne, aby stráže vedeli, ktorí a koľkí pocestní sú v meste.
   </p>
   <p>
    Ubytovali sme sa v hostinci U čierneho vola pri zámku vznešeného biskupa. Je uprostred
         mesta a obklopený vodou. Pozreli sme si niektoré chrámy. V dominikánskom chráme je
         znázornené pochovávanie Krista — celkom ako živé. Okolo stoja v náležitom súlade sochy
         Márií a nariekajúcich učeníkov. Na tabuľke je opis postavy Krista Pána, ale aj iné údaje o
         jeho osobe.
   </p>
   <p>
    Keď sme si v noci odpočinuli, nasledujúceho dňa sme sa stadiaľto pohli okolo tretej
         hodiny //popoludní// a dostali sme sa k rieke Po či Pádu, //kde sme prenocovali//. Ako sme
         sa potom cez ňu prepravili, prešli sme ešte ďalších päť riek toho istého mena, ktoré z nej
         umelo odvádzajú vodu niekoľko míľ, aby sa ľahšie mohol viezť náklad.
   </p>
   <p>
    Nasledujúceho dňa — 14. septembra (bola štrnásta nedeľa Trojičná) — sme konečne prišli
         do Monselice. //Ustavične sme šli medzi vinohradmi. Hrozno bolo vtedy už zrelé. Od Bologne
         celých dvadsať nemeckých míľ sa neukázal nijaký vrch.// Nad mestečkom Monselice je veľmi
         pekný vŕšok, ktorý sa hrdí viničom atď. //Od Monselice sme šli popri riekach, ktoré si tu i
         tam tečú opačne. Preto loď, ktorá sa plaví od Monselice po prúde rieky, musí potom od
         polovice cesty, čo je šesť italských míľ, pokračovať do Padovy proti prúdu rieky//. Potom
         sme šli do Padovy.
   </p>
   <p>
   </p>
   <div class="footnotes">
    <br/>
    <hr align="left"/>
    <div class="footnote">
     <p>
      <sup>
       [
       <a class="para" href="#d56e2897" name="ftn.d56e2897">
        205
       </a>
       ]
      </sup>
      <span class="emphasis">
       <em>
        Ferrara…
       </em>
      </span>
      — Zámok (Castello Estense, 14. — 16. stor.) je vodný
               hrad s priekopami a hradnými vežami. Z chrámov vyniká románsko-gotická katedrála sv.
               Juraja (S. Giorgio, 12. — 14. stor.) a bazilika sv. Márie (Santa Maria in
               Vado)
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e2911">
       </a>
       Padova
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    //Keď sme prišli do Padovy,
    <sup>
     [
     <a class="footnote" href="#ftn.d56e2920" name="d56e2920">
      206
     </a>
     ]
    </sup>
    bolo 15. septembra (štrnásta nedeľa Trojičná). Toto mesto sa veľkosťou hádam
         vyrovná Bologni. V obvode má rovnako sedem míľ. Nielenže sme tu prenocovali, ale aj//
         ostali až do večera //nasledujúceho// dňa.
   </p>
   <p>
    Prezreli sme si mesto a medziiným sme vošli do chrámu, v ktorom je hrob sv. Antona z
         Padovy. Ak aj neprevyšuje hrob sv. Petra v Ríme, predsa sa mu ľahko vyrovná. Je na bočnej
         strane v chráme, mramorový, dlhý dvanásť krokov, široký osem krokov. Vystupuje sa k nemu po
         dvanástich mramorových schodoch. Koldokola sú ako veniec rozličné pozlátené sochy, nad ním
         uprostred oltár. Steny kaplnky sa skvejú obdivuhodnými, jemnými, akoby živými sochárskymi
         prácami z ozajstného mramoru a chvália jemný vkus umelcov, ktorí tu majú svoje mená, väčšmi
         než ľudské velebenie. Ako živé sa tu predstavujú posvätné príbehy. Na strieborných
         reťaziach visí päťdesiat strieborných, pozlátených lámp. Najväčšia, ktorú daroval
         francúzsky kráľ (sú tu totiž dary mnohých kráľov, kniežat atď.), je taká obrovská, že ani
         dvaja naozaj mohutní muži ju nemôžu oblapiť, ani keď roztiahnu plecia a ruky. Dookola
         //tejto lampy// sú postupne umiestnené ustavične menšie, večne horiace. V hornej časti majú
         sklenú nádobku naplnenú olejom, ktorý sa zapaľuje vlnou. Každý deň je tu taký veľký zhon,
         také množstvo čakajúcich a tlačiacich sa ľudí, že keby Boh prebýval v ľudskom tele, sotva
         by ho smrteľníci zahrnovali tou úctou a takou nádherou. Deň čo deň o druhej hodine
         popoludní sa totiž otvára oblok na mramorovej stavbe štvorhranného hrobu, ľudia sa vtedy
         húfne zbiehajú a tisnú k obloku (mnísi však stoja obďaleč, chichocú sa a vysmievajú),
         nahrnú sa tam do všetkých kútov a dávajú almužny mníchom, ktorí sú vnútri a ukazujú v
         krištáľovej nádobe hlavu i jazyk sv. Antona. A ako nám povedali, mnísi ochotne bozkávajú
         ženy. Takýmito daromnicami tu každý deň vyžmýkajú kráľovské príjmy. Zbiehajú sa sem totiž
         aj domáci ľudia, keby tu hádam nebolo vôbec pútnikov. Tí však nikdy nechýbajú.
   </p>
   <p>
    Vošli sme aj do chrámu sv. Justíny, ktorý sa teraz veľmi nákladne prestavuje. Ukazuje sa
         tam truhla a telo sv. Lukáša a telo sv. Zuzany. Ten svätý je však taký chudobný, že
         návševníci sa dívajú na prastarú truhlu z hrubých dosák, okolo ktorej sú železné mreže. A
         hoci cez zlomenú dosku možno nazrieť dnu, predsa tam nevidieť nijakú kosť alebo stopu po
         tele. Preto sa tu nedávajú ani almužny.
   </p>
   <p>
    Okolo Padovy a popri nej tečie rieka Pád, po ktorej sa každý deň plavia z Padovy do
         Benátok. Nasadnú a zdvihnú kotvu večer a do Benátok prídu v raňajších hodinách alebo tú
         plavbu konajú od raňajších do večerných hodín. Tak to robia aj z Benátok do Padovy. Tu sme
         si najali majiteľa lode, zaplatili sme po dvoch lírach
    <sup>
     [
     <a class="footnote" href="#ftn.d56e2932" name="d56e2932">
      207
     </a>
     ]
    </sup>
    (líra činí dvadsať soldov) a 15. septembra //večer// sme sa plavili //z
         Padovy// do Benátok.
   </p>
   <p>
   </p>
   <div class="footnotes">
    <br/>
    <hr align="left"/>
    <div class="footnote">
     <p>
      <sup>
       [
       <a class="para" href="#d56e2920" name="ftn.d56e2920">
        206
       </a>
       ]
      </sup>
      <span class="emphasis">
       <em>
        Padova…
       </em>
      </span>
      — staré univerzitné mesto (univerzita založená r.
               1222). Chrám (bazilika) sv. Antona (Sant’ Antonio) sa začala stavať r. 1236. Má
               bohatú výzdobu (reliéfy na hlavnom oltári od Donatella). Na stenách kaplnky sv.
               Antona (Cappella del Santo), v ktorej je svätec pochovaný, je deväť veľkých
               mramorových reliéfov (Antonio Lombardi, Jacopo Sansovino, Gian Maria da Padua, Paolo
               Stella, Antonio Minello a i.). Anton z Padovy (1195 — 1231), kazateľ a autor
               mystických výkladov k biblii, narodil sa v portugalskom Lisabone. Významné maľby sú
               aj v ďalších chrámoch (Madonna dell’ Arena z r. 1303 s freskami od Giotta di Bondone,
               1303 — 1305, a Santa Giustina zo 16. stor. s obrazom Paola Veroneseho Umučenie sv.
               Justíny, 1575).
     </p>
    </div>
    <div class="footnote">
     <p>
      <sup>
       [
       <a class="para" href="#d56e2932" name="ftn.d56e2932">
        207
       </a>
       ]
      </sup>
      <span class="emphasis">
       <em>
        líra
       </em>
      </span>
      — (tal.) strieborná minca (20 soldov)
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e2940">
       </a>
       Benátky
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    Do Benátok
    <sup>
     [
     <a class="footnote" href="#ftn.d56e2949" name="d56e2949">
      208
     </a>
     ]
    </sup>
    sme prišli 16. septembra ráno. Bolo to v deň, keď uvádzali do úradu prokurátora
         sv. Marka. Volal sa Hieronymus Justinianus. Prokurátor zaujíma druhé miesto po dóžovi,
         ktorý je najvyšším predstaviteľom republiky. Prokurátora zvolili v nejakom chráme a
         senátori mesta ho s veľkou //slávou// a nádherou uvádzali do chrámu sv. Marka.
   </p>
   <p>
    Mali sme možnosť prezrieť si akoby jediným pohľadom to benátske bohatstvo ospevované po
         celom svete. Ulice sa totiž jagali a žiarili len zlatom, striebrom, drahokamami, perlami,
         purpurom, batistom a všetkými drahocennými vecami, ktoré sa náročky vystavovali očiam.
         Senátorov bolo okolo dvesto. Všetci (aj sám prokurátor) boli oblečení do červeného batistu
         a mali široké rukávy, ktoré viseli až po zem.
   </p>
   <p>
    Šľachtici a právnici nosia čierne šaty splývajúce po zem. Rukávy sú uprostred veľmi
         široké, otvory na nich úzke. Hoci by mohli nosiť hodvábne klobúky, majú ich podľa nejakej
         obyčaje z vlny a na spôsob uhorských klobúkov, ktoré robia krajčíri z látky: jedna strana
         je preliačená dnu a okraj plstený. Keď panie idú na takú verejnú slávnosť, zakrývajú si
         tvár čiernou hodvábnou maskou. Robia to aj mnohí muži, lebo jedni pred sebou držia masky
         žiab, iní vtákov, ďalší svíň a podobne, čo je vzhľadom na urodzenú krv veru ošklivé.
         Namiesto pozdravu sa pobozkajú na tvár. Ak sa niekto chce uponížiť, tak chytí koniec
         priateľových šiat a priloží si ho k ústam.
   </p>
   <p>
    Keď prichádzajú lode do Benátok, v ústrety im ide veľa lodičiek, nazývaných gondoly. Ak
         niekto chce chytrejšie vojsť do týchto či tamtých mestských ulíc a zaplatí, odvezú ho tam,
         lebo čím väčšia loď, tým neskoršie sa //kanálmi// priblíži k mestu. Morskí strážcovia
         //tridsiatku// však hneď prezrú dva i tri razy celú loď.
   </p>
   <p>
    //A teraz niečo o meste Benátkach.//
   </p>
   <p>
    Benátky sa nevolajú bez príčiny divadlo sveta, verejné trhovisko zemského okršleku.
         Naozaj sú nesmierne veľké aj nádherné. V obvode merajú osem míľ. Od pobrežia ležia päť míľ
         v mori. Majú okolo štyridsať menších ostrovov. Možno ich prejsť pešo i na loďkách, ktorých
         je plno vo všetkých uliciach. Volajú sa gondoly. Sú to menšie loďky. //Podaktoré z nich
         poháňa jeden človek.// Ráta sa ich na osemtisíc. Uprostred majú stolík, okolo lavice
         pokryté látkou. V priestore všetkých ulíc, kadiaľ inak chodia vozy, je more. Okolo stien sú
         kamenné mosty. Obyvatelia majú gondoly priviazané o brány ako oslice a idú si, kam sa im
         zachce. Kto nemá na to sluhov a vlastné loďky, nájde ich na každom mieste a ihneď si ich
         môže najať. Vo vode je totiž väčšia časť mesta než na ostrovoch. Mostov vedúcich z jednej
         ulice do druhej možno narátať štyristopäťdesiat. Cez mesto je umelo urobený prieplav Canal
         Grande, dlhý dvetisícpäťsto krokov, široký štyridsať krokov. Má jeden kamenný most, ktorý
         si v Benátkach zasluhuje najväčší obdiv. Je taký dlhý, že pod ním prejdú aj oproti idúce
         galeje. Nepodopierajú ho nijaké piliere, lebo pozostáva z jedinej klenby. Všade okolo
         Benátok sa rozprestiera more a pobrežie — ako sa už povedalo — je z jednej strany vzdialené
         päť //italských// míľ.
   </p>
   <p>
    Je tu šesťdesiatdva farských chrámov, štyridsaťjeden kláštorov (z nich sedemnásť
         mužských), sedemnásť špitálov, osemnásť kaplniek. Na jednom mieste sa nachádza chrám sv.
         Marka, palác sv. Marka a radnica. Chrám sv. Marka je celý z mramoru, vnútri čudesne
         vyzdobený farebnými mozaikami na zlatom podklade. Dlážka, po ktorej sa chodí, je urobená z
         malinkých kúštičkov porfyritu a mramora, zostavených do obdivuhodných obrazcov rozmanitej
         farby, akoby ihlou vyšitých. Nachádza sa tu tridsaťšesť mramorových stĺpov. Nad hlavným
         oltárom je vypuklá umelecká práca zo serpentinitových kamienkov, ktorá predstavuje príbehy
         zo Starého a Nového zákona. Za oltárom stoja dva priesvitné stĺpy, akoby boli zo skla. Po
         oboch stranách oltára sú chóry: vpravo pre kňaza čítajúceho Sväté písmo, vľavo pre
         hudobníkov. Nad bránou chrámu sa nachádzajú dva Vespasianove bronzové kone, zhotovené v
         Ríme po jeho návrate z Jeruzalema. Konštantín ich preniesol do Konstantinopola a po jeho
         dobytí ich dal Benátčanom. Veža stojí oddelene od chrámu. Meria osemdesiatosem stôp a každá
         jej strana je široká štyridsať stôp. Schody má tak majstrovsky urobené, že cisár Fridrich
         po nich vystúpil na koni až k streche a zase tak i zostúpil.
   </p>
   <p>
    V deň sv. Marka sa pri hlavnom oltári vystavuje poklad sv. Marka, ktorý je v chráme, to
         jest: dvanásť zlatých korún, práve toľko zlatých kabátcov, vykladaných perlami a drahými
         kameňmi, zlatý oltárny stôl, vysádzaný drahými kameňmi, šesť zlatých krížov ozdobených
         drahými kameňmi a gemami, dve zlaté kadidelnice a niekoľko strieborných, rozmanité chrámové
         náčinie a nádoby, najmä kalichy zhotovené z drahých kovov a predovšetkým kameňov, achátová
         nádoba naplnená perlami, dve perly veľké ako dubové žalude, nesmierne veľký rubín, dva
         mešce plné tých najdrahších kameňov, monštrancie, svietniky, ornáty, kniežací klobúk
         oceňovaný na dvestotisíc dukátov. Okrem tohto pokladu je tu aj štátny poklad.
   </p>
   <p>
    Najprv treba hádam obdivovať arzenál (zbrojnicu), ktorý meria v obvode dve italské míle.
         Nie je možné uviesť všetko, čo sa v ňom nachádza. Dá sa rozdeliť do pätnástich miestností.
         Prvá má uhorské kopije, meče, krátke meče a iné //uhorské// zbrane, ktoré používajú
         Benátčania proti Francúzom. Druhá obsahuje okolo sto veľkých diel, ktoré sa volajú kartúny.
         Tretia je najväčšia a vyrábajú sa v nej drevené veci potrebné pre lode. V štvrtej je okolo
         tristo veľkých poľných diel. V piatej sa nachádza štyristo veľkých diel pre vojnové lode. V
         šiestej je veľa všelijakých gúľ, ale i mnoho diel na kolesách alebo ležiacich na zemi. V
         siedmej sú ukoristené turecké zbrane, delá, pušky a zástavy a iné veci. Ôsma je vesláreň,
         to jest miesto, kde sa zhotovujú vesla. V deviatej sa nachádza okolo sedemdesiattisíc
         halapartní a kopijí a nespočetné množstvo poľných pušiek pre pešiakov. V desiatej je veľa
         žien, ktoré robia iba lodné plachty. Jedenásta je veľká miestnosť, v ktorej sa opatrujú
         lodné plachty. V dvanástej sa nachádzajú tisícky povrazov a lán. V trinástej leží veľký
         počet vesiel zhotovených pre galeje. V štrnástej je obrovská loď urobená zo zlata a
         striebra, umelecké a nádherné dielo, ktoré sa volá Bucentauro. Na takej benátsky //knieža
         alebo// dóža vypláva v deň Vstúpenia Krista na more a zasnúbi sa s morom tým, že hodí do
         jeho vôd prsteň. V pätnástej sa nachádzajú galeje, ktoré ešte nie sú celkom dohotovené, ale
         sú tak pripravené, že sa môžu za niekoľko dní všetky zveriť moru. V arzenále neprestajne
         pracuje tisícpäťsto ľudí. Nikde sa nehlása taká veľká moc Benátčanov, akú možno vidieť hoci
         v jednom arzenále. Je to naozaj ohromujúca a obdivuhodná vec.
   </p>
   <p>
    Vynechám drobnosti, ktoré sa dali vidieť na slávnostnom uvádzaní. Boli tu panny a
         mládenci ozdobení ozajstnými zlatými stužkami, levy z veľmi drahých kovov, dvojhlavé orly z
         ozajstných perál atď. Zlatníci mali všade kusy zlata vážiace niekoľko libier. Striebro sa
         vystavovalo v takom veľkom množstve ako u nás železo. Bolo počuť ohromujúce výbuchy diel na
         mori, vidieť preteky veslárov, jedinečnú šikovnosť ľudí na mori. //Mnohí boli pestro
         oblečení a vycifrovaní.// Kto sa z nich lepšie pretekal //v loďkách// na mori, odniesol si
         stanovenú odmenu. A bolo ich niekoľko tisíc. Nazdávam sa, že nepriateľ na zemi nemôže nikdy
         tak chytro napadnúť svojho protivníka a obkľúčiť ho, ako to urobili tí plavci na mori.
         Cesty boli po dĺžke pokryté kobercami, posypané rozmanitými kvetmi. A na oboch stranách
         ciest, ale i zhora postavili zo stromčekov na obdiv podlubia a iné veci. Treba poznamenať,
         že to bol pekný pohľad, keď rozličné národy, ako Nemci, Uhri, Itali, Francúzi, Angličania,
         Poliaci, Švédi, Holanďania, Turci, Tatári a iní, veľmi nádherne oblečení, vedno kráčajúci,
         pozdravovali prokurátora, na ktorého počesť sa konala celá tá veľkolepá výprava šiat, čo
         mali oblečené tí mládenci.
   </p>
   <p>
    //Ustavične sme si vybavovali v Benátkach svoje veci.// Keď sme sa ubytovali v hostinci
         pri padovskom prístave — v krčme U slnka a nabažili sme sa toho divadla, pátrali sme po
         tých, ku ktorým sme boli odporúčaní. Mohli sme sa s nimi rozprávať iba nasledujúceho dňa.
         Poradili nám, aby sme sa vydali na cestu. Pýtali sa nás na peniaze. Keď zistili, že ich
         máme nedostatok, sľúbia pomoc. Zavolajú ctihodného pána Jána Fabricia, nášho utajujúceho sa
         krajana, kazateľa slova božieho, s ktorým sme sa priateľsky a obšírne porozprávali. Radia,
         aby sme nešli cez Forum Julii
    <sup>
     [
     <a class="footnote" href="#ftn.d56e2976" name="d56e2976">
      209
     </a>
     ]
    </sup>
    smerom na tirolské kniežatstvo, lebo tam by to bolo sotva bez nebezpečenstva,
         ale aby sme sa //v tento deň// vrátili na lodi do Padovy, že pošlú za nami do //nášho//
         hostinca človeka, ktorý prinesie peniaze, zdravotné listiny a návod, kadiaľ máme ísť (mali
         sme totiž ísť cez Helvéciu). A sľúbili, že nás budú odporúčať najprv do Bergama, potom do
         Zürichu, čo sa aj stalo poštou.
   </p>
   <p>
    Vrátime sa do prístavu a vyzeráme loď, čo pôjde do Padovy. Naobedujeme sa v krčme a keď
         sa pripravujeme na cestu, príde od patrónov starec, ktorý ovláda nemeckú reč. Donesie nám
         peniaze: osem benátskych dukátov, to jest deväť a pol rakúskych florénov.
    <sup>
     [
     <a class="footnote" href="#ftn.d56e2984" name="d56e2984">
      210
     </a>
     ]
    </sup>
    //Dukát je tu strieborná minca,// čo má hodnotu stodvadsať soldov alebo šesť
         lír. Donesie aj opis cesty a zdravotnú listinu tohto znenia:
   </p>
   <p>
   </p>
   <p>
    <span class="emphasis">
     <em>
      NOS SUPRAPROVISORES et provisores salutis Venetiarum
     </em>
    </span>
   </p>
   <p>
    <span class="emphasis">
     <em>
      OKRÍDLENÝ LEV
      <sup>
       [
       <a class="footnote" href="#ftn.d56e3001" name="d56e3001">
        211
       </a>
       ]
      </sup>
      ZNAKY SPRAVODLIVOSŤ MEDZI DVOMA LEVMI
     </em>
    </span>
   </p>
   <p>
    <span class="emphasis">
     <em>
      vA qualunque Excellentissimo Magístro et a cadauno a cui appartiene, si fa
            publica et indubitata fede qual mente, si parteno di questa inclita Citta di Venetia,
            sana per la gratia di nostro sig: Dio et libera a da ogni sospetto di mal contagíoso per
            l’ infra scritto legno con le sotto persone, con Robbe, o Mercantie, o senza come sara
            qui annottato, alli quali doue capiteranno se li puo dar libera et sicura
            prattica.
     </em>
    </span>
   </p>
   <p>
    <span class="emphasis">
     <em>
      In quorum fidem etc. Gjanni Sipser
     </em>
    </span>
   </p>
   <p>
    <span class="emphasis">
     <em>
      Datum ex officio die 19. sept. Ao. 1675. Franciscus de Franciscis. officius
            salutis not.
     </em>
    </span>
   </p>
   <p>
    *
   </p>
   <p>
    <span class="emphasis">
     <em>
      (MY NADDOZORCOVIA a dozorcovia zdravia v Benátkach
     </em>
    </span>
   </p>
   <p>
    <span class="emphasis">
     <em>
      OKRÍDLENÝ LEV ZNAKY SPRAVODLIVOSŤ MEDZI DVOMA LEVMI
     </em>
    </span>
   </p>
   <p>
    <span class="emphasis">
     <em>
      Ktorémukoľvek vznešenému úradu a každému, komu to prislúcha, verejne a súčasne
            nepochybne sa dáva na známosť, že ten, kto odchádza z tohto slávneho mesta Benátok, je z
            milosti nášho Pána Boha zdravý a bez akéhokoľvek podozrenia z nákazlivej choroby podľa
            svedectva dolupodpísaného patričnými osobami, a to aj s osobnými vecami a tovarom alebo
            aj bez nich, ako to bude tu poznamenané; a kamkoľvek príde, môže sa mu dať voľný a
            bezpečný vstup.
     </em>
    </span>
   </p>
   <p>
    <span class="emphasis">
     <em>
      Na pravdivosť toho atď. Gjanni Sipser
     </em>
    </span>
   </p>
   <p>
    <span class="emphasis">
     <em>
      Dané úradne dňa 19. sept. roku 1675. Franciscus de Franciscis, notár zdravotného
            úradu.)
     </em>
    </span>
   </p>
   <p>
   </p>
   <p>
    Spomenutý starý Nemec doniesol okrem toho aj nasledujúci opis cesty, ktorý spísal Ján
         Baptista Schorcio:
    <sup>
     [
     <a class="footnote" href="#ftn.d56e3055" name="d56e3055">
      212
     </a>
     ]
    </sup>
   </p>
   <p>
    <span class="emphasis">
     <em>
      Padova, //z Benátok do Padovy// — 25 //italských// míľ, Vincenza //z Padovy// —
            18 míľ, Verona — 30 míľ, Peschiera — 15 míľ, Brescia — 25 míľ, Bergamo — 32
            míľ.
     </em>
    </span>
   </p>
   <p>
   </p>
   <p>
    <span class="emphasis">
     <em>
      CAUTELA: Quantum autem potestis, effugite urbium diversoria, et praeprimis 4. et
            5., cum sint fortalitia, et eo magis exposita importunis sciscitationibus; nec deerunt
            oppida commoda. Ad ultimum ubi perveneritis locum, suppeditabunt abunde amici, quibus
            estis commendati, qua via ulterius eundum, ita ut Tigurum, vulgo Zürig veniatis commode.
            Et si quid nummorum deest, etiam persolvent necessarios. Tiguri vos commendabit amicus
            quidam aliis bonis viris, qui etiam de vestra incolumitate erunt solliciti. Deus autem
            vos ubique concomitetur sua sancta custodia, et hae quidem lineae penes vos tuto
            asserventur quaeso. Et quidem litteras illas commendatitias requiretis inter amicos
            manus Johannis Conradii Pestoluzii et fratrum, quibus illas cum primo tabellione
            transmittam. V.
     </em>
    </span>
   </p>
   <p>
    *
   </p>
   <p>
    <span class="emphasis">
     <em>
      (UPOZORNENIE: Vyhýbajte sa, nakoľko len budete môcť, krčmám v mestách, a najmä
            v štvrtom a piatom, lebo sú to pevnosti, a tým väčšmi vystavené bezohľadnému sliedeniu.
            Nebudú však chýbať ani vhodné mestá. Keď prídete na posledné miesto, pomôžu vám výdatne
            priatelia, ktorým vás odporúčame
     </em>
    </span>
    (dal nám aj krátke odporúčanie pánu Pestoluziovi
    <sup>
     [
     <a class="footnote" href="#ftn.d56e3080" name="d56e3080">
      213
     </a>
     ]
    </sup>
    v Bergame),
    <span class="emphasis">
     <em>
      ktorou cestou treba ísť ďalej, aby ste prišli pohodlne do
            Tigura, ľudovo Zürichu. A ak vám budú chýbať peniaze, dajú vám, koľko budete potrebovať.
            V Zürichu vás bude odporúčať jeden priateľ iným dobrým mužom
     </em>
    </span>
    (bol to Mikuláš Zaffius,
    <sup>
     [
     <a class="footnote" href="#ftn.d56e3089" name="d56e3089">
      214
     </a>
     ]
    </sup>
    o ktorom bude reč ďalej),
    <span class="emphasis">
     <em>
      ktorí sa budú tiež starať o vašu
            bezpečnosť. Boh nech vás však všade sprevádza svojou svätou ochranou. A prosím, aby sa
            tieto riadky v bezpečí u vás uchovali. A tie odporúčajúce listy však hľadajte v
            priateľských rukách Jána Konráda Pestoluzia a bratov, ktorým listy pošlem po prvom
            poslovi. Zbohom.)
     </em>
    </span>
   </p>
   <p>
   </p>
   <p>
    Potom sme zaplatili v krčme a takto vystrojení sme odchádzali už za tmy, aby sme sa
         dostali na loď. V Benátkach sme strávili dva dni a jednu noc. A hľa, v predizbe nám náhodou
         kráča oproti //vznešený// doktor Mikuláš Zaffius, ktorý sa na nás vypytuje, a prejavujúc
         veľkú láskavosť a radosť, vraví: „Nevolá sa jeden z vás Tobiáš?“ Keď ohúrení zapierame a
         vravíme, že prichádzame z Ríma, ostane trochu zmätený a začne ustupovať. Boli s ním ešte
         traja: jeden z oddielu terstských väzňov, kalvínsky duchovný Beregszászi,
    <sup>
     [
     <a class="footnote" href="#ftn.d56e3102" name="d56e3102">
      215
     </a>
     ]
    </sup>
    Ján Genantius z Engadinu v Récii a ďalší takisto z Récie. //Pán Mikuláš
         Zaffius, hoci povolaním lekár, bol tam tajným duchovným reformovaných.// Naliehali na nás,
         aby sme prezradili, či sme z Uhorska. Keď sme to konečne priznali, odprevadili nás na loď.
         Pretože však nebola ešte pripravená, vošli sme na pol hodiny do krčmy, kde nás pekne
         hostili v priateľskom rozhovore. Tí dobrí muži želeli, že nevedeli prv o nás. //Naši páni
         patróni im to totiž neskoro oznámili./ Potom pán doktor Zaffius napísal v krčme dva
         odporúčajúce riadky svojmu priateľovi v Padove, ktorý takisto vyznával reformovanú vieru.
         Neskôr sme ho aj vyhľadali u nemeckej Žofie.
    <sup>
     [
     <a class="footnote" href="#ftn.d56e3108" name="d56e3108">
      216
     </a>
     ]
    </sup>
   </p>
   <p>
    Spomenutý uhorský kalvínsky duchovný sa však dostal jediný z väzňov do Benátok, a to
         takto: Tretí mesiac po nás poslali do Itálie aj ostatných väzňov z ďalších pevností s inými
         vojakmi. Keď sa však plavili po mori a nepozdravili Benátčanov, Benátčania ich zadržali.
         Oficierov oddelili od vojakov, a preto mnohí vojaci sa roztratili. Väznených kazateľov
         poslali do mesta Jeho Veličenstva — do Terstu. Hoci šlo o kazateľov kalvínskeho náboženstva
         (nášho tam boli len traja), benátski kupci na to nedbali, dohodli sa s generálom a zložili
         za nich polovicu peňazí — päťsto toliarov. Generál sľúbil, že kazateľov prepustí a pre
         väčšiu hodnovernosť poslal do Benátok Beregszásziho ako rukojemníka. Ale generála zavolali
         do Viedne a keď sa tam zdržiaval, väzňov neprepustili, ale poslali ich potom do Boccari
    <sup>
     [
     <a class="footnote" href="#ftn.d56e3116" name="d56e3116">
      217
     </a>
     ]
    </sup>
    a tam ich vo väzeniach rozmanite sužovali. Napokon na zákrok saského kurfirsta
    <sup>
     [
     <a class="footnote" href="#ftn.d56e3122" name="d56e3122">
      218
     </a>
     ]
    </sup>
    prepustili piatich. Ostatní sa stali odpadlíkmi.
   </p>
   <p>
    So žiaľom sme sa vymanili z objatia svojich hostiteľov, pričom spomenutý dobrotivý a
         láskavý muž, pán Zaffius, nás pobozkal podľa benátskeho zvyku. Potom nás zaviedli na loď.
   </p>
   <p>
    Plavili sme sa celú noc a 18. septembra ráno sme znova prišli do Padovy.
   </p>
   <p>
   </p>
   <div class="footnotes">
    <br/>
    <hr align="left"/>
    <div class="footnote">
     <p>
      <sup>
       [
       <a class="para" href="#d56e2949" name="ftn.d56e2949">
        208
       </a>
       ]
      </sup>
      <span class="emphasis">
       <em>
        Benátky
       </em>
      </span>
      — Vládcom benátskej republiky bol dóža, ktorého
               volili z deviatich najvyšších štátnych úradníkov — prokurátorov sv. Marka
               (Procuratori di S. Marco). Prokurátori sídlili vo dvoch palácoch, ktoré sa volajú
               staré a nové prokurácie (Procurazie vecchie, 1514 — 1532, Procurazie nuove, 1584 —
               1640) a stoja na námestí sv. Marka (Piazza S. Marco), kde je veľa nádherných stavieb
               (napr. dóžov palác a chrám sv. Marka). Úlohou prokurátorov bolo starať sa o chrám sv.
               Marka a o jeho budovy. Pri príchode Simonidesa a Masníka volili práve jedného z
               deviatich prokurátorov, knieža Hieronýma Justiniana. Pri oslavách bolo zvykom, že
               bohatí benátski mešťania vystavovali na obdiv svoje bohatstvo. Strážcovia tridsiatku
               vyberali clo. Mesto je postavené na 117 ostrovčekoch. Má 150 kanálov a vyše 400
               mostov zväčša kamenných (najchýrnejší most Ponte di Rialto). Prieplav Canal Grande
               (Canalazzo), hlavná dopravná tepna Benátok, „vodné korzo“ dlhé vyše 3,5 km a široké
               45 — 72 m, pretína Benátky od severovýchodu na juhovýchod. Prieplav z oboch strán
               lemujú paláce a iné nádherné budovy. Námestie sv. Marka je pokryté mramorovými
               doskami a obklopené chrámom sv. Marka, zvonicou, vežovými hodinami a budovami
               prokurácií s početnými arkádami. Chrám sv. Marka pochádza z rokov 828 — 832, ale
               upravoval sa až do 16. storočia. Vidieť na ňom prvky gréckeho, byzantského,
               toskánskeho a benátskeho umenia. Fasáda je gotická. Zvonku sú mozaiky z 13. — 16.
               stor., na hlavnom portáli bohaté reliéfy, bronzové dvere z Carihradu a pred veľkým
               prostredným oknom štyri pozlátené kone z bronzu (4. — 3. stor. pred n. l.), ktoré
               pochádzajú z nejakého rímskeho víťazného oblúka. Kone previezol Konštantín Veľký do
               Byzancie, ale po dobytí Konstantinopola (1204) sa dostali do Benátok. Átrium je
               jednoduché (stĺpy zo 6. — 11. stor. a mozaiky z 13. stor.). Vnútro je bohato
               vyzdobené vzácnym mramorom, alabastrom, nádhernými mozaikami na zlatom podklade (12.
               — 13. stor.), krásnou dlážkou pozostávajúcou zo štvoruholníkov a osemuholníkov z
               porfyritu (mramoru s nachovými pásikmi) a serpentinitu (nerastu hadca) a umeleckými
               dielami z rozmanitých období. V baptistériu sú hrobky dvoch dóžov (16. stor.) a
               krstiteľnica (od Jacopa Sansoviniho, r. 1545). V ľavej bočnej lodi je malá stavba z
               mramoru (Capitello del Crocifisso, r. 1501). Má šesť mramorových stĺpov a pyramídu,
               ktorú korunuje veľký achát z Orientu. V chrámovom poklade je veľa cenných predmetov
               (kríže zdobené drahokamami a gemami — drahokamami s rezbou do hĺbky alebo vypuklou
               rezbou, ornáty — bohoslužobné rúcha a i.). Tvorí aj korisť križiakov zo spustošeného
               Carihradu (1204). Hlavný oltár pochádza od Sansoviniho. Vypuklá umelecká práca zo
               serpentinitových kamienkov je reliéf. Pod oltárom sa nachádza hrob evanjelistu sv.
               Marka, nad hrobom baldachýn zo zeleného antického mramoru, spočívajúci na gréckych
               stĺpoch. Za hlavným oltárom je malý prenosný oltár — zlatý oltárny stôl (Pala d’
               Oro), ktorý zhotovili v Carihrade zo zlata, striebra, emailu a drahokamov (r. 976).
               Zvonica je jednoduchá, vysoká 99 m. Dnešná veža pochádza z r. 1912, lebo pôvodná z
               10. stor. sa r. 1902 zrútila. Z ďalších chrámov, v ktorých sa nachádzajú majstrovské
               umelecké diela, sú chrámy sv. Márie (Sta Maria della Salute, 1631 — 1681 — Tizian,
               Tintoretto, Sta Maria Gloriosa dei Frari — Tizian, Bellini), sv. Štefana (S. Stefano,
               14. stor. — Tintoretto), sv. Zachariáša (S. Zaccaria, 15. stor. — Bellini,
               Tintoretto) a i. Dóžov palác (Palazzo ducale) vystavali v 12. stor. a prestavali v
               14. a 15. stor. Miestnosti sú nádherne vyzdobené prácami rôznych majstrov (Bellini,
               Tizian, Veronese, Tintoretto, Jacopo Bassano, Lorenzo Tiepolo, Hieronym Bosch).
               Arzenál (zbrojnica, založená r. 1104) zamestnával v 14. — 16. stor. 16 000
               robotníkov, ktorí mali rôzne výsady (napr. výsadu niesť novozvoleného dóžu pri
               slávnostnej ceremónii uvádzania do úradu). Dnes je premenený na múzeum. Obsahuje
               zbierku zbraní a modely obchodných a vojnových lodí. Medzi nimi je aj loď Bucentauro
               (tal. Bucentoro), na ktorej sa viezol dóža pri slávnostnej ceremónii.
     </p>
    </div>
    <div class="footnote">
     <p>
      <sup>
       [
       <a class="para" href="#d56e2976" name="ftn.d56e2976">
        209
       </a>
       ]
      </sup>
      <span class="emphasis">
       <em>
        Forum Iulii
       </em>
      </span>
      — (lat.) Námestie Júlia (asi mesto rímskeho
               štátnika Gaia Iulia Caesara, 100 — 44 pred n. l.), dnešné Cividale del Friuli
     </p>
    </div>
    <div class="footnote">
     <p>
      <sup>
       [
       <a class="para" href="#d56e2984" name="ftn.d56e2984">
        210
       </a>
       ]
      </sup>
      <span class="emphasis">
       <em>
        florén
       </em>
      </span>
      — lat. florenus, zlatý (5 — 10 soldov), ktorý mohol
               byť aj striebornou mincou (od druhej polovice 17. stor. 1 zlatý = 60 grajciarov, 1
               grajciar = 4 fenigy; 1 zlatý = dve tretiny toliara, 3 zlaté = 2 toliare)
     </p>
    </div>
    <div class="footnote">
     <p>
      <sup>
       [
       <a class="para" href="#d56e3001" name="ftn.d56e3001">
        211
       </a>
       ]
      </sup>
      <span class="emphasis">
       <em>
        okrídlený lev
       </em>
      </span>
      — benátsky znak
     </p>
    </div>
    <div class="footnote">
     <p>
      <sup>
       [
       <a class="para" href="#d56e3055" name="ftn.d56e3055">
        212
       </a>
       ]
      </sup>
      <span class="emphasis">
       <em>
        Ján Baptista Schorcio
       </em>
      </span>
      — Simonidesov a Masníkov priaznivec v
               Benátkach
     </p>
    </div>
    <div class="footnote">
     <p>
      <sup>
       [
       <a class="para" href="#d56e3080" name="ftn.d56e3080">
        213
       </a>
       ]
      </sup>
      <span class="emphasis">
       <em>
        Pestoluzius
       </em>
      </span>
      — meno príslušníkov rozvetvenej rodiny,
               pochádzajúcej zo St. Gallenu v Helvécii. Niektorí žili ako kupci v Bergame (Juraj a
               Ján), v Zürichu (Konrád), jeden bol lekárom v Chiavenne (Július).
     </p>
    </div>
    <div class="footnote">
     <p>
      <sup>
       [
       <a class="para" href="#d56e3089" name="ftn.d56e3089">
        214
       </a>
       ]
      </sup>
      <span class="emphasis">
       <em>
        Mikuláš Zaffius
       </em>
      </span>
      — lekár a kalvínsky kňaz v Récii (helvétske
               alpské územie severne od Itálie)
     </p>
    </div>
    <div class="footnote">
     <p>
      <sup>
       [
       <a class="para" href="#d56e3102" name="ftn.d56e3102">
        215
       </a>
       ]
      </sup>
      <span class="emphasis">
       <em>
        Beregszászi
       </em>
      </span>
      — Štefan Beregszászi, hanvanský kalvínsky
               kňaz
     </p>
    </div>
    <div class="footnote">
     <p>
      <sup>
       [
       <a class="para" href="#d56e3108" name="ftn.d56e3108">
        216
       </a>
       ]
      </sup>
      <span class="emphasis">
       <em>
        u nemeckej Žofie
       </em>
      </span>
      — pri nemeckom kostole sv. Žofie v
               Padove
     </p>
    </div>
    <div class="footnote">
     <p>
      <sup>
       [
       <a class="para" href="#d56e3116" name="ftn.d56e3116">
        217
       </a>
       ]
      </sup>
      <span class="emphasis">
       <em>
        Boccari
       </em>
      </span>
      — Bokar pri Rijeke (Juhoslávia)
     </p>
    </div>
    <div class="footnote">
     <p>
      <sup>
       [
       <a class="para" href="#d56e3122" name="ftn.d56e3122">
        218
       </a>
       ]
      </sup>
      <span class="emphasis">
       <em>
        saský kurfirst
       </em>
      </span>
      — kurfirst (knieža, ktoré malo právo voliť
               nemeckého cisára) Ján Juraj II. (1656 — 1680), ochranca protestantizmu
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e3134">
       </a>
       Lombardia
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    V Padove sme objavili pána Pavla de Gasparis, úradníka akéhosi baróna. Preukázal nám
         všetku láskavosť. Dal nám pol imperiála
    <sup>
     [
     <a class="footnote" href="#ftn.d56e3143" name="d56e3143">
      219
     </a>
     ]
    </sup>
    na cestu a poslúžil nám radami aj listami týkajúcimi sa Récie. Zaopatril nám i
         sprievodcu, a to takého — vravím — znamenitého mládenca, pána Krištofa Elzeviria, Škóta,
         ktorý v Padove študoval medicínu a odnášal si výborné svedectvá, ba bol aj v Ríme štyri
         roky, precestoval takmer celú Itáliu a Francúzsko a ovládal italský jazyk.
   </p>
   <p>
    A tak sme sa 18. septembra večer vypravili v mene božom z mesta Padovy cez Lombardiu,
         ktorá podlieha Benátčanom, hoci cez Tirolsko by to bolo kratšie, pohodlnejšie, ale aj
         nebezpečnejšie, lebo je to cisárska provincia a verbujú sa tam vojaci. Pri odchode nás
         odprevádzal pán Pavol a iní ľudia, ktorí prišli kvôli Krištofovi.
   </p>
   <p>
    Lombardia tvorí ešte časť Itálie. Je veľmi utešená. Má nádherné mestá a bujné polia.
         Rieka Pád ju rozdeľuje na Predpádsku a Zapádsku. Prešli sme ju, najmä časť, ktorá je pod
         panstvom Benátčanov.
   </p>
   <p>
    Prvé boli mestá Vicenza
    <sup>
     [
     <a class="footnote" href="#ftn.d56e3155" name="d56e3155">
      220
     </a>
     ]
    </sup>
    a Verona,
    <sup>
     [
     <a class="footnote" href="#ftn.d56e3161" name="d56e3161">
      221
     </a>
     ]
    </sup>
    bohaté a oplývajúce všetkými vecami, vínom, chlebom, ovocím a iným. Druhá bola
         pevnosť Peschiera pri jazere Benacum, ktorá sa ľudovo volá Lago di Garda. Tretia bola Brescia
    <sup>
     [
     <a class="footnote" href="#ftn.d56e3167" name="d56e3167">
      222
     </a>
     ]
    </sup>
    (volá sa tak po italsky, ale po latinsky Brixia) pri rieke Carza, chránená
         mocnými múrmi a pevnosťou, z ktorej sa gubernátor nikdy neodvažuje vyjsť. Štvrté bolo Bergamo,
    <sup>
     [
     <a class="footnote" href="#ftn.d56e3173" name="d56e3173">
      223
     </a>
     ]
    </sup>
    ktoré je od Brescie vzdialené tridsať míľ.
   </p>
   <p>
    //Do Vicenze sme prišli 19. septembra. Toto mesto je veľmi chýrne a oplýva pozemským
         bohatstvom. Nezdržali sme sa v ňom dlho, ale šli sme na predmestie, kde sme sa naobedovali,
         hoci trochu včasnejšie. Tu možno vidieť veľa zrúcaných veľkých domov. Pôda je úrodná. Polia
         poskytujú štedro chlieb, drevo i víno. Oddeľujú ich krásne vysadené stromy ako parcely. Pri
         stromoch je vinič, ktorý vyrastá dohora a dáva veľmi bohatú úrodu. Vinič sa neokopáva — iba
         korene. Zdá sa, že sám prináša plody. Saracénske obilie (turecké žito) tu rastie vo veľkej
         hojnosti a zváža sa na vozoch do stodôl.
   </p>
   <p>
    Do Verony, ktorá je od Vicenze vzdialená tridsať italských (sedem a pol nemeckých) míľ,
         sme prišli 21. septembra. Vošli sme do nepomenovanej krčmy a okolo desiatej hodiny sme sa
         najedli. Priniesli žaby. Mali výborné víno.
   </p>
   <p>
    Toto mesto je veľké, pekné a mocné. Na tej strane, ako sme prišli, stojí na rovine
         nesmierne veľký chrám s kláštorom. Benátski posádkoví vojaci sú tu zväčša Dalmatínci,
         oblečení takmer podľa uhorskej obyčaje. //V meste je// nesmierne veľké divadlo, ktoré
         postavil Július //Caesar//. Podobá sa rímskemu //Koloseu či// amfiteátru, //ale tu vo
         Verone nie je také rozborené. Keď sme zaplatili niekoľko soldov, vpustili nás dnu a celé
         sme si ho prezreli.// Má oválny tvar. //Zdola// nahor sa v ňom stupňovite dvíha //päťdesiat
         sedadiel// tak, že zo všetkých sa zhora až celkom nadol a stadiaľ zas až celkom nahor
         otvára mnohým tisícom ľudí voľný výhľad. //Sedadlá sa obnovujú. Vodovody pomocou kolies
         čerpajú vodu a vlievajú ju do žľabov, ktorými sa odvádza do mesta. Cez mesto tečie z Álp
         smerom od Trenta dosť veľká rieka a tu vraj už splavná.
   </p>
   <p>
    Keď sme tadiaľ prešli, prišli sme do akýchsi vŕškov, kde dedinčania často zbíjajú. V
         celom kraji sa nenájdu ničomníci, podobní tým, čo obývajú tieto miesta. Vyhľadávajú totiž
         každú príležitosť, aby škodili pocestným, odkiaľ je príslovie: Villanos generat tellus
         Paduana diablos. (Padovský kraj rodí čertovských sedliakov.) S pomocou božou sme tadiaľ
         prešli šťastne a bezpečne.
   </p>
   <p>
    Napokon sme prišli priamo k pohoriu, chýrnemu v celej Európe, ktoré sa volá Monte S.
         Baldo. Rastú v ňom totiž rastliny takmer každého druhu. Pretože v Padove sa prednáša
         botanika a medicína, putujú sem študenti botaniky, aby nadobudli vedomosti o rastlinách.
         Blízko je aj Lago di Garda, v ktorom sa nachádzajú ryby každého druhu. Tento výtvor prírody
         leží medzi dvoma úpätiami Álp. Takmer na každom brehu sa loví. Monte Baldo, Lago di Garda —
         due belle cose. (Monte Baldo, Lago di Garda — dve pekné veci.)
   </p>
   <p>
    Keď sme zanechali pohorie trochu za chrbtom, prišli sme k pobrežiu spomenutého jazera a
         vošli sme do veľkej pevnosti Peschiery.
   </p>
   <p>
    Do Peschiery sme prišli 22. septembra okolo štvrtej hodiny popoludní (bola pätnásta
         nedeľa Trojičná). //Táto //pevnosť// je //dobre// a prirodzene opevnená //z jednej strany
         vodou jazera i valom, z druhej mohutným valom i priekopami, ktoré sú tiež napustené vodou,
         ba aj nabitá vojakmi.// Cez mesto preteká a obteká ho spomenuté jazero. Bývajú tu takmer
         iba vojenské posádky. Je nesmierne vystrojené vojenskou výzbrojou. //Predsa nás však
         pokojne pustili dnu a nebránili nám v pohostinnom prijatí. Pamätali sme však na
         napomenutie, ktoré sme dostali v Benátkach. Odišli sme stadiaľ a až v noci sme prišli do
         krčmy vzdialenej odtiaľto štyri míle. Tu sme prenocovali.
   </p>
   <p>
    Do Brescie sme prišli 23. septembra. Toto mesto je medzi ostatnými mestami v Lombardii
         takmer najkrajšie.// Pre bohatstvo, ktorým prekvitá, ho nazývajú nevestou mesta Benátok.
         //Má neveľmi vysoký zámok, okolo ktorého sú priekopy vydlabané v skale. Nepozreli sme si tu
         však nič vzácne, lebo takmer ustavične// sme pokračovali v ceste. Do Bergama sme prišli 24.
         septembra. //„Ja som však,“ — vraví Masník — „už ledva aj veľmi pomaly vládal kráčať, lebo
         mi náhle napuchli lýtka nad členkami a zapríčiňovali mi nemalú bolesť.“ Ubytovali sme sa v
         krčme U zlatého anjela.
   </p>
   <p>
    Medzitým sme sa tu starali o svoje veci a šli sme hľadať bratov Pestoluziovcov — Juraja
         a Jána, pre ktorého sme mali list napísaný v Benátkach. Keď sme ho tak ľahko a chytro
         nenašli, ponevierali sme sa po meste.
   </p>
   <p>
    Mesto je od Milána vzdialené jeden deň cesty.// Rozprestiera sa na úpätí Alp smerom na
         Réciu: na vysokom a strmom vŕšku a zo všetkých strán ho obkľučujú múry a z jednej strany aj
         vysoké násypy. Nad ním je na ešte vyššom vŕšku //veľký// zámok, //ako mesto// veľmi
         //dobre// opevnený, naozaj súci na ochranu mesta a predmestí. Na obvode mesta sa totiž
         rozkladajú štyri susediace predmestia, podobné ako v Miláne. //Je to dosť veľké a pekné
         mesto. Má dve časti. Uprostred leží staré mesto, na úpätí nové mesto, v ktorom je plno
         liečivých vôd. Pretože je pri Alpách, nepochybne mu nikdy neubúdajú. V meste majú nadostač
         mlynov. Vody rieky, inak dosť veľkej, tečú krížom cez záhrady a hojne zavlažujú zem. Jedna
         leží poniže druhej, čo je veru zriedkavé.//
   </p>
   <p>
    Keď sme //našli// pána Pestoluzia, navštívili sme ho a odovzdali sme mu poslaný list.
         Prijal nás úctivo //a potvrdil, že nás už dobre pozná. Je nemeckej národnosti, pochádza z
         Helvécie a má veľkú rodinu v St. Gallene. Stadiaľ je aj jeho brat, ktorý tu vtedy nebol.
         Dopisujú si s Benátčanmi. Preto aj hneď doniesol list, ktorý dostal ohľadne našej veci z
         Benátok, keď sme medzitým boli na ceste. Dal nám aj list,// ktorý pre nás vopred poslal z
         Benátok pán Ján Baptista Schorcio. //List bol vložený do jeho listu.// Obsah mal tento:
   </p>
   <p>
   </p>
   <p>
    <span class="emphasis">
     <em>
      Salutem a fonte salutis!
     </em>
    </span>
   </p>
   <p>
    <span class="emphasis">
     <em>
      En, vobis, viri clarissimi, commendatitias, quas vobis spoponderam, at quidem in
            celeberrimum Helvetici ordinis antistitem, qui vos non minus benigne excipiet, ac si
            eiusdem essetis consortii, cum bonus ille vir, qui vos ab hinc properaturos sub ipsum
            Vestri abitus punctum una cum amico illo Tergestino inviserat, iam satis ipsi
            repraesentaverit Communem afflictorum causam, quorum libertati consulendae nulla nobis
            pro iisdem intermittitur cura, absque ullo discrimine eorum confessionis, id quod etiam
            vobis in Svaviam tendentibus ex aequo redditurum iri a bonis Helvetiae viris nullus
            plane dubito. Et sic Deum precor, ut vos ubique gentium incolumes servet laetosque
            faciat de libertate sociorum quoque. Restat, ut si forte quid nummorum Vobis deesset, ad
            dominos Pestolutios Pergami recurratis, quos etiam de itinere ulterius instituendo
            consulere potestis, memores, quod sint Tigurinae sententiae, eoque Vobis non minus
            reformidandi.
     </em>
    </span>
   </p>
   <p>
    <span class="emphasis">
     <em>
      Vos etiam atque etiam valere iubeo. Nominum et virtutum Vestrorum addictissimus
            J. B. S.
     </em>
    </span>
   </p>
   <p>
    <span class="emphasis">
     <em>
      Venetiis 21. sept. 1673
     </em>
    </span>
   </p>
   <p>
    *
   </p>
   <p>
    <span class="emphasis">
     <em>
      (Blaho zo studnice blaha!
     </em>
    </span>
   </p>
   <p>
    <span class="emphasis">
     <em>
      Hľa, najjasnejší muži, tu sú pre Vás odporúčania, ktoré som Vám sľúbil, a to
            slávnemu biskupovi helvétskeho duchovenstva, ktorý vás prijme nemenej láskavo, akoby ste
            patrili do toho istého spoločenstva, lebo ten dobrý muž, ktorý Vás navštívil s tým
            terstským priateľom v okamihu Vášho odchodu, keď ste sa stadiaľ poberali preč, mu už
            dostatočne predstavil spoločné položenie postihnutých, o ktorých sa veru neprestaneme
            starať, aby sme im dopomohli na slobodu, nech sú akéhokoľvek vyznania, čo títo dobrí
            muži v Helvécii — ako o tom vôbec nepochybujem — rovnako splnia aj Vám, hodlajúcim ísť
            do Švábska. A tak prosím Boha, aby Vás uchoval kdekoľvek na svete v dobrom zdraví a
            potešil Vás aj slobodou druhov. A čo ešte ostáva povedať? Keby Vám azda chýbali peniaze,
            aby ste sa v Bergame obrátili na pánov Pestoluziovcov, s ktorými sa môžete poradiť aj o
            pláne ďalšej cesty, pamätajúc, že sú zürišského zmýšľania, a preto sa ich nemusíte ani
            najmenej báť.
     </em>
    </span>
   </p>
   <p>
    <span class="emphasis">
     <em>
      Opäť a opäť Vás pozdravujem.
     </em>
    </span>
   </p>
   <p>
    <span class="emphasis">
     <em>
      Najoddanejší služobník Vašich ctihodností J. B. S.
     </em>
    </span>
   </p>
   <p>
    <span class="emphasis">
     <em>
      V Benátkach dňa 21. septembra 1675)
     </em>
    </span>
   </p>
   <p>
   </p>
   <p>
    Do tohto listu bol vložený ďalší list — //odporúčací//, ktorý napísal v Benátkach //pán
         doktor// Mikuláš Zaffius pánu doktorovi Jánovi Henrikovi Heideggerovi.
    <sup>
     [
     <a class="footnote" href="#ftn.d56e3256" name="d56e3256">
      224
     </a>
     ]
    </sup>
    //Ako sme sa potom dozvedeli v Zürichu, jeho obsah bol: ako kupci augsburského
         vyznania ochotne zložili peniaze, aby vykúpili terstských väzňov bez ohľadu na náboženstvo,
         keďže medzi nimi boli len traja luteráni, no dvanásti kalvíni, tak aj oni nás majú prijať
         láskavo, hoci sme augsburského vyznania.//
   </p>
   <p>
    Keď sme si prečítali náš list //a dostali sme list, ktorý sme mali zaniesť do Zürichu//,
         žiadali sme pána Pestoluzia o radu ohľadne bezpečnejšej cesty. Poradil nám, aby sme sa
         nepúšťali cestou cez milánske vojvodstvo smerom na jazero Como, hoci je aj ľahšia aj
         kratšia, ale inou cestou, čo aj dlhšou, ale bezpečnejšou. Územie tamtoho panstva je totiž
         španielske, a tak pre pocestných menej bezpečné, lebo sú vystavení dotieravému vypočúvaniu.
   </p>
   <p>
    Potom //pán Pestoluzius// napísal //a pripojil ďalší// list — svojmu //pánu// bratovi
         Konrádovi do Zürichu a iný — takisto svojmu bratovi Júliovi Pestoluziovi, doktorovi
         medicíny, do Chiavenny, //aby nás poučil o ďalšej ceste. Keď nás vyzval, aby sme si vzali
         peňazí, koľko nám len treba, ba ponúkal nám ešte viac, rozvážili sme si to a //prijali sme
         na cestu štyri imperiály //(skudy), keby bolo treba najať mulice, lebo sme mali zoslabnuté
         nohy a cesta cez Alpy bola namáhavá.
   </p>
   <p>
    Pán Pestoluzius// napísal takýto plán cesty: //Cesta z Bergama cez Montagna S. Marco
    <sup>
     [
     <a class="footnote" href="#ftn.d56e3269" name="d56e3269">
      225
     </a>
     ]
    </sup>
    (Pohorie sv. Marka) do Chiavenny: Z Bergama do Sedriny — 7 italských míľ, Zogno
         — 2 míle (nocovali sme), S. Pellegrino — 3 míle, S. Giovanni Bianco — 3 míle (nocovali
         sme), Mezzoldo (10 míľ), Montagna S. Marco, Morbegno — 10 míľ (rieka Adda, ústie Addy,
         popri brehu), Chiavenna.//
   </p>
   <p>
    Potom nás prepustil so želaním všetkého dobrého. Strávili sme tu však jeden deň, lebo
         ctihodného pána Masníka boleli nohy a nechali sme si aj vyprať šaty. Ale potom sme sa dali
         na cestu cez Alpy — cez Montagna S. Marco.
   </p>
   <p>
   </p>
   <div class="footnotes">
    <br/>
    <hr align="left"/>
    <div class="footnote">
     <p>
      <sup>
       [
       <a class="para" href="#d56e3143" name="ftn.d56e3143">
        219
       </a>
       ]
      </sup>
      <span class="emphasis">
       <em>
        imperiál
       </em>
      </span>
      — cisárska minca (v hodnote 1 skudu)
     </p>
    </div>
    <div class="footnote">
     <p>
      <sup>
       [
       <a class="para" href="#d56e3155" name="ftn.d56e3155">
        220
       </a>
       ]
      </sup>
      <span class="emphasis">
       <em>
        Vicenza…
       </em>
      </span>
      — mesto s viacerými renesančnými palácmi, s gotickým
               dómom (13. stor.) a renesančnou bazilikou (16. — 17. stor.)
     </p>
    </div>
    <div class="footnote">
     <p>
      <sup>
       [
       <a class="para" href="#d56e3161" name="ftn.d56e3161">
        221
       </a>
       ]
      </sup>
      <span class="emphasis">
       <em>
        Verona…
       </em>
      </span>
      — malebné mesto, cez ktoré preteká rieka Adige.
               Patrilo Benátkam. Nesmierne veľký chrám s kláštorom bol možno benediktínsky kláštor s
               chrámom sv. Márie (Santa Maria in Organo, 8. stor.). Divadlo (amfiteáter, aréna) je
               po rímskom Koloseu najzachovalejší amfiteáter. Mal 22 000 miest na sedenie. Postavili
               ho asi roku 290 za cisára Diokletiana (284 — 305). V Laučekovom variante sa
               amfiteáter omylom uvádza ako pamiatka v Brescii (str. 126).
     </p>
    </div>
    <div class="footnote">
     <p>
      <sup>
       [
       <a class="para" href="#d56e3167" name="ftn.d56e3167">
        222
       </a>
       ]
      </sup>
      <span class="emphasis">
       <em>
        Brescia…
       </em>
      </span>
      — mesto s mnohými renesančnými stavbami, palácmi,
               chrámami (napr. dóm zo 17. stor. s maľbami Tintoretta a Veroneseho) a zámkom
               (Castello so zvyškami benátskych opevnení)
     </p>
    </div>
    <div class="footnote">
     <p>
      <sup>
       [
       <a class="para" href="#d56e3173" name="ftn.d56e3173">
        223
       </a>
       ]
      </sup>
      <span class="emphasis">
       <em>
        Bergamo…
       </em>
      </span>
      — mesto ležiace na úpätí Lombardských Álp, ktoré
               patrilo Benátkam. Má niekoľko významných pamiatok (gotický palác Broletto, dóm sv.
               Alexandra a i.).
     </p>
    </div>
    <div class="footnote">
     <p>
      <sup>
       [
       <a class="para" href="#d56e3256" name="ftn.d56e3256">
        224
       </a>
       ]
      </sup>
      <span class="emphasis">
       <em>
        Ján Henrik Heidegger
       </em>
      </span>
      — (1633 — 1698), švajčiarsky reformovaný
               teológ, profesor mravouky v Zürichu (od r. 1665), protikatolícky polemik, ktorý sa
               usiloval zblížiť s luteranizmom. Napísal veľa latinských teologických spisov
               (Manducatio in viam concordiae protestantium ecclesiasticae — Prijímanie na cestu
               cirkevnej svornosti protestantov, 1686; Corpus theologiae christianae — Súborné dielo
               kresťanskej teológie, 1700)
     </p>
    </div>
    <div class="footnote">
     <p>
      <sup>
       [
       <a class="para" href="#d56e3269" name="ftn.d56e3269">
        225
       </a>
       ]
      </sup>
      <span class="emphasis">
       <em>
        Montagna S. Marco
       </em>
      </span>
      — Pohorie sv. Marka. Simonides a Masník
               putovali cez Bergamské Alpy, Veltlinské Alpy (vrch sv. Marka — Pizzo San Marco, 1985
               m), Berninské Alpy a Rétske Alpy. Územie severne od Veltlinských Álp patrilo
               Helvécii.
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e3280">
       </a>
       Alpy
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    Zaopatrení potrebnými vecami sme sa teda 25. septembra pohli z Bergama a pustili sme sa
         cez priesmyky Álp. Na cestu sme si kúpili predovšetkým syr, ktorý je vraj najlepší v celej
         Itálii //(„podľa mňa však“ — vraví Masník — „naozaj najlepší je v Capracotte“)// a cesnak
         //(je ho tam veľké množstvo)//, a to kvôli vode, ktorá je tu aj uprostred leta od snehov
         veľmi studená, a preto jej pitie bez jedenia cesnaku neslúži veľmi pocestným. //Hoci aj v
         Alpách sú krčmy, ale nie také hojné ako na rovine.//
   </p>
   <p>
    Ctihodného pána Masníka boleli nohy a ich bolesť na dennom pochode zväčšovala najmä
         tvrdá a skalnatá cesta. //Ťažko sa mu šlo ďalej.// V Bergame si kúpil ružovú masť a po jej
         použití cítil, že zápal sa pomaly zmierňuje.
   </p>
   <p>
    Naobedovali sme sa v Sedrine a šli sme až do Zogna, kde sme strávili noc. Bolesť nôh v
         noci poznove zosilnela.
   </p>
   <p>
    Odišli sme stadiaľ 26. septembra. Potom sme šli okolo S. Pellegrina. Je to malé
         mestečko. Pri ceste má kaplnku s obrazom sv. Ignáca a s nápisom: Lux gentium (Svetlo
         národov).
   </p>
   <p>
    //Potom sme prišli do S. Giovanni Bianca, kde sme strávili noc.// Dňa 27. //sme prišli//
         do Mezzolda, kde sme obedovali, ale trochu dlhšie: //lebo už sa blížila dvanásta hodina.//
   </p>
   <p>
    Keď sme opustili Mezzoldo, začali sme //znenáhla toho istého dňa// stúpať do vrchov,
         najmä do Montagna S. Marco, ktoré má stúpanie sedem míľ, klesanie deväť. Stúpanie sa začína
         od Mezzolda a je tri míle, kým //strmina// či strmý vrch ako strecha stúpa ešte štyri míle.
         Pod týmto ostrým vrchom je pri ceste v obyčajnom múre obraz sv. Márie s nápisom: In media
         mortis etiamsi vagabor valle, nil timebo, nam tu, Domina, mihi eris ubique praesens. (Hoci
         budem blúdiť uprostred údolia smrti, nebudem sa vôbec báť, lebo ty, Pani, budeš vždy so
         mnou.) Ja som tam pripísal červenou hlinkou veľkými písmenami namiesto Domina (Pani):
         Domine Jesu (Pán Ježiš), a pripojil som svoje meno. Tak sme vystupovali po ceste plnej
         zákrut na končiar strmého vrchu. Hore sme natrafili na l’osteriu čiže krčmu, studenú, ale
         oplývajúcu vínom, ktoré sa sem nosí na osloch a koňoch.
   </p>
   <p>
    Keď sme sa na vrcholci domnievali, že sa už dotýkame hlavami oblohy, hľadeli sme na ešte
         vyššie skaly, ktoré sa dvíhali do oblohy vysoko nad nami. Bolo to, ako keď niekto obdivuje
         na rovine veľmi vysoké vrchy. Keď sme už dúfali a želali si, aby sa Alpy skončili, videli
         sme pred sebou oveľa hroznejšie a vyššie skaly, akoby sa rodila jedna z druhej, všetky
         pokryté snehom, a nemohli sme dovidieť na koniec Álp. Karpatské vrchy v Uhorsku
    <sup>
     [
     <a class="footnote" href="#ftn.d56e3301" name="d56e3301">
      226
     </a>
     ]
    </sup>
    sú v porovnaní s Alpami v ľudských očiach iba prstom.
   </p>
   <p>
    Keď sme sa zdržiavali v krčme v Montagna S. Marco, bol tam jeden prívetivý helvétsky
         sluha, ktorého sme sa spýtali na cestu. Ubezpečil nás, že do západu slnka sa ľahko
         dostaneme do Morbegna.
   </p>
   <p>
    Pretože sme sa tam nevyznali, šli sme po dlhšej ceste. Nohy nám už ledva slúžili. Prešli
         sme sotva polovicu strmého vrchu, keď nás úbožiakov zastihla tma. K mestečku nám však
         ostávalo ešte šesť italských míľ, ale nebolo možné prejsť ani míľu nebezpečnej cesty. A tak
         sme podišli k nejakým chatrčkám, čo tam boli, prosili sme o dovolenie vojsť, ukazujúc
         peniaze, ale nevpustili nás dnu. Silná zima nás veľmi oslabila. Konečne sme takmer po
         poldruha hodine obmäkčili v niektorej z tých chatrčiek jedného mládenca, ktorému sme dali
         štrnásť benátskych soldov za poskytnutie ubytovania. Nevpustil nás však do izby k ohňu, ale
         nechal nás vonku na dvore, kým neskončil škriepku s nejakou ženou, hádam so svojou sestrou,
         ktorá sa zdráhala poskytnúť nám ubytovanie. Odopierala totiž vydať kľúč od senníka, akoby
         sa bol stratil. Mládenec však potom vylomil závoru, urobil miesto v sene a nechal nás tam
         takých od zimy ochabnutých prenocovať. Týmto //bezohľadným// a hrubým ľuďom sme tu museli
         zaplatiť aj za to, že nám dali vodu.
   </p>
   <p>
    Vošli sme teda do toho senníka a oddali sme sa v ňom odpočinku, ale — ó, beda, akému
         nepokojnému a nebezpečnému! Keď totiž spánok začal zotavovať údy unavené od namáhavej a
         vyčerpávajúcej cesty a obnovovať stratenú silu, hľa, na senník vylezie s ďalším svojím
         druhom mládenec, ktorý mal hrvoľ, ľahnú si k nám, vyburcujú nás zo spánku a strašne nás
         vydesia! A veru kedykoľvek sa jeden alebo druhý z nás pohol a dotkol sa ich, lebo ležali
         veľmi blízko nás, hneď sa pajedili, mrmľali a často zvolali: „Oi, diabolo!“
    <sup>
     [
     <a class="footnote" href="#ftn.d56e3314" name="d56e3314">
      227
     </a>
     ]
    </sup>
    A tak vyhľadávali príležitosť, aby nás prepadli a ozbíjali. Celú noc sme
         nespali, lebo sme sa báli, že stroja našim životom úklady. Preto sme veľmi túžobne
         očakávali východ slnka a príchod ďalšieho dňa.
   </p>
   <p>
    Keď dňa 28. nadišlo ráno, pobrali sme sa stadiaľ preč a predpoludním sme zostúpili do
         mestečka, ktoré sa volá Morbegno. Leží medzi Alpami, takže z oboch strán ho veľmi chránia
         prevysoké vrchy, ktoré sú zhora do polovice pokryté snehom. Dolu na dohodenie kameňa sú
         hneď znamenité vinohrady, ktoré sa rozkladajú až po úpätie a v údolí a rodia množstvo
         hrozna na výborné víno. Bolo pred sviatkom Michala.
    <sup>
     [
     <a class="footnote" href="#ftn.d56e3322" name="d56e3322">
      228
     </a>
     ]
    </sup>
    V údolí a v mestečku vládlo príjemné teplo, stromy a vinohrady núkali čudesné
         bohatstvo zrelých plodov, //hoci hore na vrchoch bolo množstvo snehu.// Mestečko obmýva
         rieka, ktorá sa volá Adda. Oplýva výbornými rybami a plavia sa po nej člny a lodičky až do
         jazera Como
    <sup>
     [
     <a class="footnote" href="#ftn.d56e3328" name="d56e3328">
      229
     </a>
     ]
    </sup>
    a Mezzola.
   </p>
   <p>
    Postupovali sme popri rieke Adde. A pretože sme mali na papieri poznačené: Bocca Adda
         (ústie Addy) a Alla riva (popri brehu), spytovali sme sa ľudí, ktorých sme stretali, kde je
         Alla riva, mysliac si, že je to nejaká dedina. Ukázali nám, že musíme ísť popri rieke. Mali
         sme prejsť na pravú stranu rieky a zabočiť do vrchov popri jazere, ale pomýlili sme sa a
         šli sme až k pevnosti, ktorú už zaujala španielska posádka. Nepochybne by nás boli ostro
         vypočúvali, ale, hľa, Boh nám bol milostivý! Stretneme žobráka, vojaka raneného v boji,
         ktorý vedel rozprávať po italsky, nemecky a francúzsky. Ten nám ukáže a po nemecky opíše
         dĺžku cesty a varuje nás, aby sme sa vrátili. Aj sme to urobili. Preplavili sme sa cez
         rieku na loďke, ktorú viedlo na reťazi dievča, a dostali sme sa na správnu cestu.
   </p>
   <p>
    Šli sme pozdĺž jazera Mezzola a až do konca po ťažkej, krivolakej a veľmi nebezpečnej
         ceste pod skalami, ktoré hrozili, že sa zrútia. A keďže sa zdvihla víchrica, dosť sme sa
         báli, lebo skaly vyčnievajúce nad hlavami sa často zrazu odtrhnú a strhávajú so sebou
         ohromné hŕby balvanov. Konečne sme vošli do krčmy, kde sme už našli prvého krčmára, ktorý
         vedel rozprávať po nemecky. Tu sme aj objavili prvú pec na ohrievanie a videli sme prvú
         strechu, lebo dosiaľ sa také niečo v Itálii nedalo uvidieť.
   </p>
   <p>
   </p>
   <div class="footnotes">
    <br/>
    <hr align="left"/>
    <div class="footnote">
     <p>
      <sup>
       [
       <a class="para" href="#d56e3301" name="ftn.d56e3301">
        226
       </a>
       ]
      </sup>
      <span class="emphasis">
       <em>
        Karpatské vrchy v Uhorsku
       </em>
      </span>
      — tatranské pohorie
     </p>
    </div>
    <div class="footnote">
     <p>
      <sup>
       [
       <a class="para" href="#d56e3314" name="ftn.d56e3314">
        227
       </a>
       ]
      </sup>
      <span class="emphasis">
       <em>
        Oi, diabolo!
       </em>
      </span>
      — (tal. spisovne: ohi, diabolo) Oj (beda),
               dočerta.
     </p>
    </div>
    <div class="footnote">
     <p>
      <sup>
       [
       <a class="para" href="#d56e3322" name="ftn.d56e3322">
        228
       </a>
       ]
      </sup>
      <span class="emphasis">
       <em>
        pred sviatkom Michala
       </em>
      </span>
      — 28. septembra
     </p>
    </div>
    <div class="footnote">
     <p>
      <sup>
       [
       <a class="para" href="#d56e3328" name="ftn.d56e3328">
        229
       </a>
       ]
      </sup>
      <span class="emphasis">
       <em>
        jazero Como
       </em>
      </span>
      — v oboch variantoch omylom jazero
               Lemmanum
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e3340">
       </a>
       Chiavenna
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    Tu sme strávili noc a ráno sme pokračovali v ceste. A toho istého dňa — bola sobota pred
         šestnástou nedeľou Trojičnou — sme prišli do Chiavenny.
    <sup>
     [
     <a class="footnote" href="#ftn.d56e3349" name="d56e3349">
      230
     </a>
     ]
    </sup>
   </p>
   <p>
    Chiavenna je prvé rétske mestečko, utešené, ležiace medzi vrchmi. Na bránach má tri
         znaky (tých, ktorí tvoria spolok Récie) a pripísané verše:
   </p>
   <p>
    <div class="literallayout">
     <p>
      <span style="white-space: pre;">
       <span class="emphasis">
        <em>
         Foedera trina trium populorum Rhaetia seruat.
        </em>
       </span>
       <span class="emphasis">
        <em>
         Lilia, Crux et Auis foedera trina colunt.
        </em>
       </span>
       <span class="emphasis">
        <em>
         (Récia ochraňuje tri zmluvy troch národov v spolku.
        </em>
       </span>
       <span class="emphasis">
        <em>
         Zmluvy tri dodržiavajú ľalia a kríž i vták.
        </em>
       </span>
      </span>
     </p>
    </div>
   </p>
   <p>
   </p>
   <p>
    //Mestečko oplýva vínom. Vtedy sa už zrejme blížila oberačka, hoci hore na vrchoch leží
         ustavične sneh. Keď sme sa čudovali, ako môže dozrieť hrozno, hoci je blízko toľko snehu,
         obyvatelia odpovedali, že sneh na končiaroch vrchov tomu neprekáža, lebo na úpätí je v lete
         taká veľká horúčava, že sa dá ledva vydržať.// V tomto mestečku reformovaní vykonávajú
         náboženstvo v italskom jazyku, //ale nachádzajú sa tu aj ľudia, ktorí rozprávajú po
         nemecky.// Sú tu teda aj Nemci, najmä Helvéti.
   </p>
   <p>
    //Štvrť míle od Chiavenny je miesto, kde roku 1618// zavalil zrútený vrch celé mesto,
         ktoré sa volalo Piuro.
    <sup>
     [
     <a class="footnote" href="#ftn.d56e3380" name="d56e3380">
      231
     </a>
     ]
    </sup>
    Nijaký človek sa veru nezachránil — okrem jedného, ktorý sa zdržiaval vo svojej
         odľahlej záhradke. Na tom mieste už leží jazero. //A hoci z jednej strany je prístup, zo
         zavalených vecí sa nedá nič nájsť alebo vytiahnuť.//
   </p>
   <p>
    V Chiavenne sme vošli do krčmy, ktorá sa volala U troch kráľov. Viedla ju //hostinská,//
         vdova reformovaného vyznania, ktorá ovládala nemecký jazyk. Keď zbadala, že nie sme Itali,
         ba ani pápeženci, pýta sa //tíško pred čeľaďou,// či chceme //jesť// mäso, //ak nie sme
         katolíci, ako si myslí,// ubezpečujúc nás, že ani ona nie je katolíckeho náboženstva. Keď
         prisvedčíme //a priznáme, že sme luteráni a chceme mäso,// pripraví ho, prinesie do izby a
         podá ho osobitne, aby sa jej čeľaď a deti nepohoršovali. //Toho istého dňa nám aj vyprala
         bielizeň.//
   </p>
   <p>
    Pretože však pánu Masníkovi nohy väčšmi a väčšmi napúchali, šli sme do apatieky a kúpili
         sme škorpióní olej
    <sup>
     [
     <a class="footnote" href="#ftn.d56e3390" name="d56e3390">
      232
     </a>
     ]
    </sup>
    a ružovú masť, ktorou sa podchvíľou natieral aj na ceste, kým sa neminula a kým
         aj božou milosťou nezmizli napuchliny a zápal nôh. Keď sme boli v apatieke, spýtal sa nás
         trochu zvedavejší mladý domáci pán, odkiaľ a akej profesie sme. //Pod profesiou však
         nemyslel náboženstvo a vieru, ale remeslo, ako je tam zvykom.// Ja som odpovedal, že som
         kníhviazač a pán Masník maliar. Mládenec nalieha, či teda vie urobiť podobizeň alebo iné
         jemné umelecké práce. „Veru áno,“ povedal Masník. Mládenec zasa skromne žiada, aby niečo
         predviedol, lebo chce, aby prijal uňho prácu. Masník odmietol, lebo mu vraj priatelia
         oznámili, aby sa chytro vrátil kvôli dedičstvu. Keby sa oneskoril, bolo by mu to na škodu.
         Svedectvá svojho umenia, čiže obrazy, ktoré vytvoril cestou po Itálii, poslal vraj už
         vopred po iných ľuďoch na osloch, najmä preto, že ho bolia nohy a mohol by ich teda ťažko
         niesť. Mládenec nás prepustil //a šli sme do hostinca//.
   </p>
   <p>
    Z Bergama sme mali od pána Pestoluzia, kupca, list pre jeho brata Júliusa Pestoluzia,
         doktora medicíny a zároveň tunajšieho reformovaného mešťana, a preto sme ho aj išli
         vyhľadať. Nenašli sme ho však //doma// a dozvedeli sme sa, že sa vráti až o tri dni.
         //Ťažko by sme boli mohli čakať na jeho príchod,// a preto sme od jeho služobníka či
         tajomníka dostali opis cesty. //Ukázal a prikázal ísť popri rieke po skalnatej ceste, podľa
         tohto zoznamu dedín a miest,// kde sa cesta už nerátala na italské míle, //ba ani na
         nemecké míle,// ale na hodiny: //Campodolcino (vzdialené od Chiavenny 4 hodiny, 2 míle,
         oddelené vrchom a riekami), Splügen (4 hodiny cesty alebo 2 nemecké míle), Thusis (6 hodín,
         3 nemecké míle), Chur, hlavné mesto Récie (6 hodín, 3 míle), Ragaz (6 hodín, v noci, 3
         míle), Walenstadt (4 hodiny, 3 míle), Weesen (cez jazero 4 hodiny, 2 míle), Bilten (0,5
         míle, v noci, 1 hodina), Lachen (1,5 míle, 3 hodiny), Rapperswil (1 míľa, 2 hodiny, drevený
         most cez jazero 1715 krokov), Männedorf (2 míle, 4 hodiny), Zürich (2 míle, 4 hodiny).//
   </p>
   <p>
    A tak sme sa teda //ráno// dňa 29. septembra — //podľa nového spôsobu rátania//
    <sup>
     [
     <a class="footnote" href="#ftn.d56e3401" name="d56e3401">
      233
     </a>
     ]
    </sup>
    (bola šestnásta nedeľa Trojičná, na ktorú padol sviatok sv. Michala
         //archanjela//) s dobrotivým Bohom pohli z Chiavenny. Prešli sme popri úpätí vrchu, kde je
         teraz jazero, ale kedysi tam bolo mestečko Piuro.
   </p>
   <p>
    Okolo deviatej hodiny sme prišli do Campodolcina. //Je to dedina, ktorá leží vo vrchoch.
         Má drevené strechy, ba aj domy sú drevené, vo všetkom podobné našim, ako sa stavajú vo
         vrchoch.// Keď majiteľ tunajšej krčmy zbadal, že nepoznáme peniaze, za dva strieborné karlíny
    <sup>
     [
     <a class="footnote" href="#ftn.d56e3409" name="d56e3409">
      234
     </a>
     ]
    </sup>
    nám dal a zmenil medenú mincu, ktorá platila v provincii, čo sme už zanechali
         za chrbtom, a preto ďalej bola bezcenná. //Len čo nás oklamal, ponáhľal sa na omšu.// Tak
         nás podviedli na mnohých miestach.
   </p>
   <p>
    Keď sme zjedli chlieb, syr //a víno//, pobrali sme sa preč. A čím väčšmi sa blížime k
         vrchu Splügenu,
    <sup>
     [
     <a class="footnote" href="#ftn.d56e3417" name="d56e3417">
      235
     </a>
     ]
    </sup>
    tým tuhšiu zimu už cítime a väčšiu neúrodnosť poznávame. Na úpätí vrchov ešte
         na sviatok sv. Michala nebola doteraz zožatá všetka neskorá úroda, ale aj vtedy v nedeľu
         jedni žali, iní mlátili v stodole.
   </p>
   <p>
    Vystúpime na dosť strmý a prevysoký vrch Splügen. Na jeho končiari nájdeme rozsiahlu
         planinu a na nej spústu vody, nahromadenej ako rybník. Nad touto planinou uvidíme prevysoké
         vrchy pokryté večnými snehmi, //z ktorých tá voda steká.// A pretože sú tu aj pramene a
         žriedla, rozdeľujú sa z tohto vrchu vody. Niektoré stekajú smerom na Chiavennu a tvoria
         prítoky rieky Addy //či Ada,// iné vody zasa stekajú //z toho vrchu Splügenu// smerom na
         Nemce a dávajú vzniknúť Rýnu. //Zo snehov najprv steká slabá voda, čoskoro sa zväčšuje na
         prameň, potom na riavy a rieky a tak// po dvoch alebo troch míľach nadobudne //Rýn// takú
         mohutnosť ako rieka Nitra pri Prievidzi. Na tomto vrchu //Splügene// je tridsaťšesť veľmi
         vysokých kamenných stĺpov, a drevených ešte viac, ktoré ukazujú //putujúcim// pocestným
         cestu v zimnom čase, keď je všetko pokryté snehmi. Na úpätí posledného vrchu sa nachádza
         krčma, do ktorej sa priváža víno, chlieb //a ovos// na osloch a koňoch. //Mnohé kone skapú
         pri výstupe i zostupe z vrchu.// Možno ich vidieť zdochnuté tu i tam okolo cesty. //Tu sme
         videli trojročný sneh a na pamiatku sme sa ho najedli.//
   </p>
   <p>
    Keď zjeme v krčme chlieb a vypijeme víno, zostúpime //ešte toho istého dňa// popri rieke
         Rýne do mesta, ktoré sa volá Splügen.
   </p>
   <p>
    V Splügene sú už všetci reformovaní. Tu sme boli v čistej a dosť súcej krčme.
   </p>
   <p>
    Pri tomto meste je Valle Tolina čiže Viltulina //(po nemecky// Bindersland — Debnársky
         kraj), kde bývajú ozajstní debnári. Všetci pravdaže nevykonávajú toto remeslo, ale veľmi
         mnohí, a preto sa podľa nich volajú všetci Debnári a ich kraj Debnársky. Nerozprávajú takou
         čistou nemčinou //ako Réti//. Keď som sa často vypytoval na cestu //a oslovil som// toho či
         tamtoho, čo išiel oproti nám //do predmestia, súdiac podľa šiat, že je nemeckej národnosti,
         ten// odpovedal: „Ja ti málo rozumiem a nemôžem odpovedať, lebo som Debnár, nie Nemec.“
   </p>
   <p>
    //Zo Splügenu sme prešli popri rieke dve dediny.// Tu i v ďalších dedinách navliekajú
         ošípaným na rypáky železné obrúčky. //„Ale prečo“ — vraví Masník, — „to neviem.“// (Na
         konci pyska z železného hrubého drotu majú kotulky, jako Cigáni na ušách, asnad aby role a
         lúky neryli.)
    <sup>
     [
     <a class="footnote" href="#ftn.d56e3433" name="d56e3433">
      236
     </a>
     ]
    </sup>
   </p>
   <p>
    Keď sme tadiaľto pokračovali v ceste a vchádzali sme do doliny, videli sme zďaleka,
         akoby bola naplnená dymom a akoby k oblohe vystupovali aj hmly. Preto sme sa domnievali, že
         sú tu nejaké kováčske dielne (hámre). Len čo sme sa však priblížili a prišli sme rovno
         oproti, hľa, videli sme skalu a nesmierne vysoký //a strmý// vrch, ktorý by svojou
         mohutnosťou ľahko prevýšil aj dve veľmi vysoké, na seba položené veže! Z vrcholu tohto
         skaliska sa veľmi prudko rútila voda v dvoch vedľa seba tečúcich prúdoch ako z dvoch
         obrovských sudov. A pretože uprostred strmej skaly bola vyvýšenina, na ktorú padajúca voda
         narážala, akoby sa po takom silnom náraze trieštila na čiastočky a menila na opar. Potom
         však znova padala až celkom dolu //na zem//, zavlažovala celé údolie, zapríčiňovala
         pocestným zimu a stekala //nahromadená// do pomerne veľkej rieky. //Podobné divadlo možno
         vidieť na viacerých miestach Álp. Aj najvyššie vrchy a skaliská majú na svojich končiaroch
         hojnú vodu.//
   </p>
   <p>
    Potom sme prešli cez veľmi tesnú dolinu. Tvrdé skaly akoby boli v nej rozčesnuté a
         dovoľovali prechádzať Rýnu. Tak sa aj prudký Rýn valí do tej tiesňavy, stráca sa očiam, až
         ho potom možno ďalej v doline vidieť zhora, hoci ustavične v tiesňave. Pre pocestných je na
         úbočí doliny veľmi lopotne urobená cesta, po ktorej môžu prechádzať naložené osly a kone,
         hoci ťažko, s nebezpečím, pričom ich musia ľudia viesť veľmi opatrne. Na mnohých miestach
         je totiž uprostred skaly vyrúbaný úzky most, a to vysoko. Keby náklad na koni čo len trochu
         neopatrne narazil na skalu, veľmi prudko by sa z mosta zrútil do údolia a roztrepal by sa
         na márne kúsky. Sú tu aj mnohé mosty, ktoré majú vytesané skaly akoby strechy nad hlavou. A
         tak pocestným naháňa nemalú hrôzu i hĺbka i do výšky čnejúce skaly. Keď sme šli po tejto
         ceste, dostali sme sa okolo poludnia do mesta Thusis.
   </p>
   <p>
    //Dňa 30. septembra okolo jedenástej hodiny sme prišli do Thusis.//
    <sup>
     [
     <a class="footnote" href="#ftn.d56e3446" name="d56e3446">
      237
     </a>
     ]
    </sup>
    Je to veľké mesto postavené a vybavené podľa nemeckého spôsobu. Okolo neho už
         vidieť početnejšie a úrodnejšie polia, záhrady, vinohrady. Oplýva veru bohatstvom
         rozmanitých plodov. Také množstvo jabĺk, hrušiek, slivák, orechov sme videli aj v Nemciach
         len na máloktorých miestach. //Majú tu dobré krčmy, láskavo prijímajú pocestných a výborne
         poslúžia za malý peniaz. Obyvatelia mesta Thusisu a susedných miest v Récii rozprávajú
         všeobecne oboma jazykmi: italským i nemeckým a oba chránia, aby boli čisté a nepokazené.//
   </p>
   <p>
    Od pána Pavla de Gasparis z Padovy sme mali odporúčací list dvom reformovaným duchovným.
         Keď sme ich hľadali, našli sme jedného z nich, Ota Grassia, v Thusis na zhromaždení, kde sa
         zišli, aby rokovali o nejakom prípade, kvôli ktorému aj dostali list od pána doktora
         Heideggera z Zürichu. Tu nám dali desať grošov, vyhovárajúc sa na chudobu svojich cirkví.
   </p>
   <p>
    Keď sme stadiaľ odišli, prešli sme po moste cez Rýn. Išli sme ešte míľu a v nejakej
         krčme sme strávili noc. Vtedy padol generál francúzskych vojsk Turenne
    <sup>
     [
     <a class="footnote" href="#ftn.d56e3456" name="d56e3456">
      238
     </a>
     ]
    </sup>
    a jeho vojakov rozprášili cisárski vojaci. Preto sa ich v Récii potulovalo a
         zobralo veľké množstvo. Odtiaľto stáli všade okolo Rýna, najmä na skalách, veže, akoby
         strážne, ale opustené a mnohé zväčša zrúcané. Nevedeli sme, čo to znamená. //Boli to azda
         nejaké označovacie medzníky.//
   </p>
   <p>
    Napokon sme s božou pomocou prišli do Churu,
    <sup>
     [
     <a class="footnote" href="#ftn.d56e3464" name="d56e3464">
      239
     </a>
     ]
    </sup>
    ktorý je hlavným mestom Rétov. Je to znamenité a pozemskými darmi oplývajúce
         mesto. Blízko ležia Korenisté kúpele (Bad Pfäfers). Je tu aj rímsky arcibiskup. Preto sme
         sa tam dlho nezdržali.
   </p>
   <p>
    Naobedovali sme sa a za tmy sme prišli //šťastlivo// do mesta Ragazu, cez ktoré tečie
         Rýn do Nemiec. Tok Rýna sme zanechali po pravici. Stadiaľ sme //bezpečne// šli ďalej, ale
         //namáhavo a// iba za hlbokej noci sme sa dostali do dediny neďaleko Weesenu. Tu sme sa //v
         krčme// najedli, //odpočinuli sme si a stadiaľ sme// šli k jazeru,
    <sup>
     [
     <a class="footnote" href="#ftn.d56e3472" name="d56e3472">
      240
     </a>
     ]
    </sup>
    kde sme si najali lodičku, v ktorej sme sa viezli štyri hodiny, pričom sme aj
         my striedavo veslovali. //Zaplatili sme štyri groše čiže „patz“.//
    <sup>
     [
     <a class="footnote" href="#ftn.d56e3478" name="d56e3478">
      241
     </a>
     ]
    </sup>
    Uprostred jazera sa niekedy predáva pivo, ale vtedy ho nebolo, hoci by sme zaň
         boli radi zamenili víno, lebo pivo nebolo dostať v celej Itálii //a Récii. Tu na prvom
         mieste sa teda predáva pivo, ktoré sa dováža odinakiaľ. Aj// do tohto jazera na niekoľkých
         miestach steká voda prudko zo strmého skaliska.
   </p>
   <p>
    Keď sme prechádzali popri akejsi skale, zistili sme, ako sa na nej deň čo deň tvorí dúha
         pomocou slnečných lúčov, ktoré tam prenikajú. Ako sa totiž voda nárazom rozbíja a triešti
         na veľmi malé čiastočky a prechádza cez ne slnko, ustavične a deň čo deň sa vytvára dúha,
         ktorá je takisto rôznofarebná ako v mrakoch a na oblohe.
   </p>
   <p>
    Pristali sme v Biltene, zaplatili sme majiteľovi lode a šli sme ďalej pešo až do Lachenu,
    <sup>
     [
     <a class="footnote" href="#ftn.d56e3488" name="d56e3488">
      242
     </a>
     ]
    </sup>
    kde sa dalo znova plaviť po jazere do Rapperswilu. Možno tam však ľahko dôjsť
         aj po súši, hoci okľukou. Pretože bola veľká zima, radšej sme šli po pevnine.
   </p>
   <p>
    Napokon sme prišli akoby k nejakému prístavu oproti Rapperswilu. Odtiaľto vedie //do
         Rapperswilu// cez užšie miesto jazera drevený most. Keď sme po ňom prešli, namerali sme, že
         má tisícsedemstopätnásť bežných krokov. //Stadiaľ sme šli popri jazere.
   </p>
   <p>
    Potom sme sa uberali cez miesta, ktoré neboli také utešené, ale príjemné mnohými
         vinohradmi, a to až do Männedorfu.// Tu sme sa zasa mohli plaviť až do Zürichu, ale chceli
         sme ísť radšej po súši a ušporiť si peniaze na živobytie. //Pretože sme boli unavení,
         odložili sme si cestu na nasledujúci deň. Majiteľ krčmy sa dozvedel niečo o nás a o našom
         stave od kupca, ktorý prišiel z Chiavenny a práve vtedy bol v krčme. Preto sa vypytoval na
         všetky okolnosti, vraviac, že sa mu zdá, že nie sme zo svetského stavu. Hoci nechýbali
         dôkazy, že je kalvín, nedôverovali sme mu celkom.
   </p>
   <p>
    Keď sme ráno vstali, šli sme pomedzi vinohrady, kde sú roztrúsené pekné a utešené
         dedinské domy, podobné šľachtickým kúriám.// Potom sme šťastne prišli 4. októbra do Tiguru
         či Zürichu.
   </p>
   <p>
   </p>
   <div class="footnotes">
    <br/>
    <hr align="left"/>
    <div class="footnote">
     <p>
      <sup>
       [
       <a class="para" href="#d56e3349" name="ftn.d56e3349">
        230
       </a>
       ]
      </sup>
      <span class="emphasis">
       <em>
        Chiavenna…
       </em>
      </span>
      — mestečko so zrúcaninami hradu (1162) a s
               renesančným kostolom sv. Vavrinca (1504). Bola členom trojspolku (Chiavenna,
               Appenzell, Chur).
     </p>
    </div>
    <div class="footnote">
     <p>
      <sup>
       [
       <a class="para" href="#d56e3380" name="ftn.d56e3380">
        231
       </a>
       ]
      </sup>
      <span class="emphasis">
       <em>
        Piuro
       </em>
      </span>
      — dedina vzdialená 4 km východne od Chiavenny, r. 1618
               zasypaná zosutým vrchom
     </p>
    </div>
    <div class="footnote">
     <p>
      <sup>
       [
       <a class="para" href="#d56e3390" name="ftn.d56e3390">
        232
       </a>
       ]
      </sup>
      <span class="emphasis">
       <em>
        škorpióní olej
       </em>
      </span>
      — liek proti zapáleninám a opuchlinám vyrobený
               zo škorpiónov (štúrov)
     </p>
    </div>
    <div class="footnote">
     <p>
      <sup>
       [
       <a class="para" href="#d56e3401" name="ftn.d56e3401">
        233
       </a>
       ]
      </sup>
      <span class="emphasis">
       <em>
        podľa nového spôsobu rátania
       </em>
      </span>
      — podľa gregoriánskeho
               kalendára, ktorý zaviedol pápež Gregor XIII. (1572 — 1585) namiesto starého spôsobu
               rátania, t. j. juliánskeho kalendára (kalendár rímskeho štátnika Gaia Iulia Caesara z
               r. 46 pred n. l.). Rozdiel medzi juliánskym a gregoriánskym kalendárom je od 5.
               októbra r. 1582 (dátum zavedenia gregoriánskeho kalendára) do 1. marca r. 1700 desať
               dní.
     </p>
    </div>
    <div class="footnote">
     <p>
      <sup>
       [
       <a class="para" href="#d56e3409" name="ftn.d56e3409">
        234
       </a>
       ]
      </sup>
      <span class="emphasis">
       <em>
        karlín
       </em>
      </span>
      — karolin, strieborná minca (asi 12 grajciarov)
               nazvaná podľa Karola II. Neapolského (1285 — 1309)
     </p>
    </div>
    <div class="footnote">
     <p>
      <sup>
       [
       <a class="para" href="#d56e3417" name="ftn.d56e3417">
        235
       </a>
       ]
      </sup>
      <span class="emphasis">
       <em>
        vrch Splügen
       </em>
      </span>
      — priesmyk v Lepontinských Alpách (2113
               m)
     </p>
    </div>
    <div class="footnote">
     <p>
      <sup>
       [
       <a class="para" href="#d56e3433" name="ftn.d56e3433">
        236
       </a>
       ]
      </sup>
      <span class="emphasis">
       <em>
        na konci pyska…
       </em>
      </span>
      — vložená slovenská veta (Laučekov variant,
               str. 133)
     </p>
    </div>
    <div class="footnote">
     <p>
      <sup>
       [
       <a class="para" href="#d56e3446" name="ftn.d56e3446">
        237
       </a>
       ]
      </sup>
      <span class="emphasis">
       <em>
        Thusis
       </em>
      </span>
      — mestečko s neskorogotickým kostolom (1506) a so
               zámočkom (1670)
     </p>
    </div>
    <div class="footnote">
     <p>
      <sup>
       [
       <a class="para" href="#d56e3456" name="ftn.d56e3456">
        238
       </a>
       ]
      </sup>
      <span class="emphasis">
       <em>
        Turenne
       </em>
      </span>
      — Henri de Latour d’ Auvergne, Vicomte de Turenne
               (1611 — 1675), francúzsky vojvodca, maršal a génerálmaršal, ktorý bojoval na Hornom
               Rýne proti cisárskemu generálovi Raimundovi Montecuccolimu (1608 — 1681); zabila ho
               delová guľa pri Sasbachu (27. júla 1675).
     </p>
    </div>
    <div class="footnote">
     <p>
      <sup>
       [
       <a class="para" href="#d56e3464" name="ftn.d56e3464">
        239
       </a>
       ]
      </sup>
      <span class="emphasis">
       <em>
        Chur…
       </em>
      </span>
      — mesto s niekoľkými chrámami (dóm sv. Luzia, 12. — 13.
               stor., chrám sv. Martina, 15. stor.). Neďaleko ležia kúpele Bad Pfäfers (Korenisté
               kúpele) a Ragaz.
     </p>
    </div>
    <div class="footnote">
     <p>
      <sup>
       [
       <a class="para" href="#d56e3472" name="ftn.d56e3472">
        240
       </a>
       ]
      </sup>
      <span class="emphasis">
       <em>
        stadiaľ sme šli k jazeru
       </em>
      </span>
      — k jazeru Walensee, odkiaľ sa
               plavili po rieke Linth do Biltenu
     </p>
    </div>
    <div class="footnote">
     <p>
      <sup>
       [
       <a class="para" href="#d56e3478" name="ftn.d56e3478">
        241
       </a>
       ]
      </sup>
      <span class="emphasis">
       <em>
        štyri groše čiže „patz“
       </em>
      </span>
      — správne: batze (drobná minca mesta
               Bern s mestským znakom predstavujúcim medveďa, Betz = medveď)
     </p>
    </div>
    <div class="footnote">
     <p>
      <sup>
       [
       <a class="para" href="#d56e3488" name="ftn.d56e3488">
        242
       </a>
       ]
      </sup>
      <span class="emphasis">
       <em>
        Lachen
       </em>
      </span>
      — mestečko ležiace na brehu Zürišského jazera
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e3502">
       </a>
       Helvécia
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    Zürich,
    <sup>
     [
     <a class="footnote" href="#ftn.d56e3511" name="d56e3511">
      243
     </a>
     ]
    </sup>
    je jedno z popredných miest Helvécie, ľudnaté a dobre opevnené. Z hornej strany
         ho robí nedobytným jazero. Volá sa podľa rieky Limmat, ktorá rozdeľuje Zürich na dve časti.
         //A keďže sa Helvécia delí na trinásť kantónov, Zürich tvorí jeden kantón či kraj.
   </p>
   <p>
    V bráne sú veľmi slabé stráže, ba ani vypočúvanie nie je také veľké. Povedali sme, že sa
         musíme porozprávať s doktorom Heideggerom a hneď nás pustili dnu.// Ubytovali sme sa v
         hostinci U bieleho koňa, ktorý je pri jazere.
   </p>
   <p>
    Niesli sme odporúčacie listy z Benátok od doktora Mikuláša Zaffia doktorovi
         Heideggerovi, //predstavenému, poslané poštou do Bergama,// z Padovy od doktora Pavla de
         Gasparis pánu Jánovi Jurajovi Escherovi, //šľachticovi//, z Bergama od doktora Pestoluzia
         Konrádovi Pestoluziovi, Jánovmu bratovi. Keď sme odovzdali list pánu Pestoluziovi, hneď nás
         zaviedol k pánu Escherovi a po otvorení listu k pánu //doktorovi// Heideggerovi. Tento
         ušľachtilý muž nás prijal veľmi láskavo. Dostal správu o nás už predtým po riadnom poslovi.
         Odovzdali sme mu list od pána Zaffia. Keď si ho prečítal, obrátil sa k nám a povedal: „Vy
         ste tí ctihodní páni oddaní augsburskému vyznaniu, ako sa mi tu píše?“ Keď sme súhlasne
         odpovedali, dodal: „My vás považujeme za svojich synov a bratov a milujeme vás ako seba
         samých, lebo sa v základných náboženských otázkach zhodujeme.“ My sme mlčali, lebo sme
         vtedy ani nemali čas dišputovať, ba ani nám to nepovedal ako otázku. Preto sa obrátil k
         pánu Pestoluziovi a k pánu Escherovi (tamten prišiel s nami a tento za nami) a vyrozprával
         im obsah listu pána Zaffia, že totiž benátski kupci augsburského vyznania preukazujú
         dobrodenia bez ohľadu na náboženstvo terstským //helvétskym// väzňom, zväčša kalvínom, a
         preto prosí, aby aj nám tu v Helvécii takisto preukazovali dobrodenie. Potom sme sedeli v
         kruhu, rozprávali sme o osude ostatných väzňov a vyprávali sme aj o svojej ceste. Keď
         nastal večer, pán doktor Heidegger požiadal pána Pestoluzia, aby nás zaviedol do krčmy a
         oznámil majiteľovi v jeho mene, aby nám láskavo //a ochotne// poslúžil jedlom a ostatnými
         potrebnými vecami a počkal, až sa mu riadne zaplatí z obecnej pokladnice. To sa aj stalo.
         Nasledujúceho dňa nás k sebe zavolá pán doktor Heidegger a sľúbi, že vymôže pre nás všetko,
         čo budeme potrebovať. Máme však vyjaviť, čo nám chýba. Potom nás zaviedol k pánu biskupovi
         Vaserovi, aby nás s ním zoznámil, stadiaľ k prepoštovi kapituly Hospinianovi,
    <sup>
     [
     <a class="footnote" href="#ftn.d56e3521" name="d56e3521">
      244
     </a>
     ]
    </sup>
    potom k radnému pánovi atď. Všetci nás nielenže priateľsky prijali, ale sa aj
         dôkladne vypytovali na ostatných a sľúbili, že nám pomôžu v našej núdzi. Keď sme odmietali
         nezvyčajné pocty, doktor Heidegger povedal: „Ešte väčších ste hodni, lebo Kristus Pán
         usúdil, že ste hodni trpieť pre jeho meno. Vy ste horiace fakle, božou rukou spomedzi
         plameňov vytrhnuté a k nám poslané, aby sme sa aj my učili byť učiteľmi a žiakmi Kristovými
         nielen podľa mena, ale aj prácou, činmi a trpezlivosťou.“ Potom sme sa vrátili do hostinca
         a ostali sme tam ešte jeden deň. //Zároveň pre nás vybavili všetko u riadneho profesora
         liturgiky Jána Henrika Hottingera:
    <sup>
     [
     <a class="footnote" href="#ftn.d56e3527" name="d56e3527">
      245
     </a>
     ]
    </sup>
    výborné ubytovanie i stravu. Uchýlili sme sa tam o dva dni neskôr.//
   </p>
   <p>
    Keď sme sa //vtedy// vracali //do krčmy//, natrafili sme na františkánskeho mnícha,
         ktorý prišiel z Ríma a chcel prijať helvétske náboženstvo. Tvrdil, že bol dlhší čas v
         knižnici etrúrskeho veľkokniežaťa vo Florencii. A povedal, že sa do Francúzska vopred
         poslali významné spisy zostavené proti pápežencom. Medzitým mu v Ríme niekoľko ráz
         dovolili, aby vkročil na dišputné zápasisko s ostatnými, ale s veľkým nebezpečenstvom
         života. Keď totiž nevedeli jeho tvrdenia vyvrátiť, robili mu úklady a už-už by ho boli
         obžalovali u pápeža, keby sa nebol vyhol pohrome útekom. //Keď sme sa ho pýtali, v akom
         konaní to bolo a či bolo nejaké a aké zdôvodňovanie, povedal, že zdôvodňovanie bolo takéto:
         Ktorá cirkev nenasleduje činnosť prvotnej cirkvi, zachovávanú v prvých troch storočiach po
         apoštolských časoch, tá nie je pravá. Dnešná rímska cirkev veru nie. Pretože prvotný spôsob
         pod obojím
    <sup>
     [
     <a class="footnote" href="#ftn.d56e3535" name="d56e3535">
      246
     </a>
     ]
    </sup>
    atď. A kvasený chlieb. Stal sa potom kalvínom.// Bol to človek jednoduchej
         povahy, ale vznešeného ducha. Nasledujúceho dňa sa dostavil na konzistórium
    <sup>
     [
     <a class="footnote" href="#ftn.d56e3541" name="d56e3541">
      247
     </a>
     ]
    </sup>
    a rozprával o príčinách, pre ktoré chce zbehnúť od pápeženectva ku kalvinizmu.
         Medzitým čo sa zamestnával obracaním, chystali mu šaty.
   </p>
   <p>
    Dňa 6. októbra nás zavolali na konzistórium kanonikov. Tento titul dostávajú oddávna
         ženatí duchovní cirkvi a domáci profesori. Tu nás úctivo prijali. Odovzdali sme im prosebný
         spis v mene neapolských väzňov prosiacich o zakročenie alebo aj o iné prostriedky a pomoc,
         aby sa dostali na slobodu. Dali nám vankúše a prikázali, aby sme si sadli. Nechceli totiž
         počúvať stojacich. Žiadali, aby sme vyrozprávali všetko o svojej otčine, o uväznení, o
         odvlečení, o oslobodení. Pozorne počúvali a nakoniec nás prepustili so sľubom svojej
         priazne.
   </p>
   <p>
    Nasledujúceho dňa prišiel za nami sám pán Ján Henrik Hottinger a úctivo nás odviedol do
         svojho domu. V jeho pracovni sme zaujali celkom pohodlné miesto a zaoberali sme sa knihami.
         Keď sme sa vtedy uňho zdržiavali, podchvíľou nás zaviedol prezrieť si mesto, vinohrady,
         záhrady. Aby sme sa zabavili, robievali sme aj prechádzky lodičkou po jazere, kde sú
         obdivuhodne široké mosty, po ktorých sa každý deň prechádzajú mešťania v dvojiciach a
         zhovárajú sa. Keď je trh, na mostoch sa hojne predávajú potraviny. Majú tam aj dve veľké
         spravy: jednou sa čerpá voda do žľabov a druhou sa z jazera vyzdvihujú a odkladajú
         //dovezené// kamene a iné ťažké predmety. Kameňom na konope otáča voda.
    <sup>
     [
     <a class="footnote" href="#ftn.d56e3551" name="d56e3551">
      248
     </a>
     ]
    </sup>
   </p>
   <p>
    Dievčatá chodia v červených topánkach, na ktorých sa sáry šnúrujú remienkami. Na hlavách
         nosia malé kolesá z čiernej látky (zo zamatu) ako vence, ale sú hrubšie alebo nariasené.
         Panie //či ženy//, ale aj panny popredných mešťanov majú však veľké klobúky zo soboliny.
    <sup>
     [
     <a class="footnote" href="#ftn.d56e3559" name="d56e3559">
      249
     </a>
     ]
    </sup>
    Obliekajú sa najmä do čiernych šiat, ktoré sa takmer nelíšia od kňazských.
   </p>
   <p>
    Do chrámu chodievajú všetci naraz na tretie zvonenie, a to vo veľkom počte, lebo
         nedbanlivcov pokutujú. V nedeľu sa všetky miesta v chrámoch zaplnia ľuďmi a nie je dovolené
         ponevierať sa po uliciach. Keď vchádzajú a vychádzajú z chrámu, podávajú si a bozkávajú
         pravice, najmä ženy, a to ktorákoľvek svojim susedkám, čo sú okolo nej.
   </p>
   <p>
    K cudzincom sú veľmi prívetiví, a ani tak ľahko neopovrhujú nižšie postavenými ako iné
         národy.
   </p>
   <p>
    Prezreli sme si knižnicu pána otca nášho hostiteľa //Hottingera, ktorý bol vynikajúcim
         reformovaným spisovateľom v Helvécii.// Medziiným sme v nej videli akési vzácne kamene, na
         iných zasa s obdivuhodným majstrovstvom vyryté nejaké Dávidove žalmy, mince rímskych
         pohanských cisárov a iných, //rodinný// obraz Anny Márie Schurmannovej, namaľovaný s
         obdivuhodnou šikovnosťou a jemnosťou jeho vlastnou rukou a perom, jeho rozličné spisy,
         básne, vytlačené diela (medzi inými kontroverziu Či sa má ženské pohlavie zaoberať štúdiom
         vied, skúmanú a dišputovanú kalotézou)
    <sup>
     [
     <a class="footnote" href="#ftn.d56e3572" name="d56e3572">
      250
     </a>
     ]
    </sup>
    a iné veci. Pozreli sme si aj zväzok listov, čo vlastnoručne písali slávni muži
         (medzi inými blahoslavený doktor Luther, Melanchton,
    <sup>
     [
     <a class="footnote" href="#ftn.d56e3578" name="d56e3578">
      251
     </a>
     ]
    </sup>
    Kalvín, Carolstadius, Erasmus Rotterdamský a i.). //Boli sme na niekoľkých ich
         kázňach a iste vo všetkých ich chrámoch. Sprevádzal nás hostiteľ a jeho študentskí spolustolovníci.
    <sup>
     [
     <a class="footnote" href="#ftn.d56e3584" name="d56e3584">
      252
     </a>
     ]
    </sup>
    Niekoľko ráz sme navštívili prednášky tých študentov a všimli sme si najmä
         nadšenie v štúdiu jazykov.//
   </p>
   <p>
    Medzitým čo sa zdržiavame u pána Hottingera, chystajú nám všetko potrebné: šaty,
         bielizeň, topánky, klobúky, kapucne, pančuchy, //poživeň// a iné veci. Potom nás zavedú do
         špitála k pánom almužníkom.
    <sup>
     [
     <a class="footnote" href="#ftn.d56e3592" name="d56e3592">
      253
     </a>
     ]
    </sup>
    Podchvíľou sa vypytujú, či ešte niečo chceme a čo. Pán doktor Heidegger nám
         dohováral, aby sme nešetrili magistrát, najmä keď vidíme, že nám je naklonený. Vraveli sme,
         že sme spokojní s jeho preukázanou láskavosťou, ale konečne chceme ísť k našim, lebo to
         bolo už dávno, čo sme prijali velebnú svätú večeru.
    <sup>
     [
     <a class="footnote" href="#ftn.d56e3598" name="d56e3598">
      254
     </a>
     ]
    </sup>
    Doktor Heidegger povedal, že budeme na nej účastní, ale že nám radí, aby sme sa
         zotavili a ešte užívali ich úprimné a láskavé pohostinstvo. Radní páni nám to vraj nebudú
         mať za zlé, aj keď tu ostaneme dlhší čas. Ba aj dodal, že by nám bolo na osoh, keby sme od
         nich dostali odporúčanie a šli do Schaffhausenu, stadiaľ do Bazileja, potom do Tübingenu a
         do Strassburgu atď. Keby sa tak stalo, bolo by to pre nás vraj najlepšie a veľmi užitočné.
         My sme však súdili, že našej viere je najbližšie mesto Lindau. Povedali sme, že pôjdeme
         tam.
   </p>
   <p>
    Pán doktor Heidegger súhlasí, zaobstará pamätníčky a odporúča, že by sa mali pripojiť na
         pamiatku aj zápisy duchovných cirkvi a profesorov. To sa aj stalo. Ako keby sa dohovorili,
         všetci nás prijali veľmi láskavo, každý nám dal nejaký peniaz na cestu a prepustili nás so
         želaním všetkého dobrého. Mestská rada poskytla na cestu dvanásť imperiálov, duchovní šesť,
         správca školy tri. A takto vybavení potrebnými vecami, ako aj listom //od nejakého kupca//
         pre radného pána v St. Gallene, sme dostali opis cesty, ktorý si pozri:
   </p>
   <p>
   </p>
   <p>
    <span class="emphasis">
     <em>
      //Z Zürichu do Lindau
     </em>
    </span>
   </p>
   <p>
   </p>
   <p>
    Wallisellen (cesta 1 hodina), Bassersdorf (1 hodina cez vrch), Töss (1 a pol hodiny),
         Winterthur (pol hodiny), Elgg (2 hodiny), Rickenbach (3 hodiny, pripojené znamienko +, že
         sú pápeženci), Oberglatt (3 hodiny, pripojené znamienko +, že sú miešaní, kalvíni), Herisau
         (1 a pol hodiny, pripojené znamienko + ohľadne únavy), St. Gallen (1 hodina), Lindau (6
         hodín cesty s jazerom).//
   </p>
   <p>
    Keď sme teda štrnásť dní oddychovali v Zürichu, dôstojne sme sa rozlúčili vopred
         poslaným //ďakovným// listom, ale i ústne. Potom nás prepustili. Bolo to 17. októbra (vo
         štvrtok po osemnástej nedeli Trojičnej). Náš hostiteľ pán Hottinger nás odprevadil so
         svojimi spolustolovníkmi jednu míľu. //Chceli tam s nami prenocovať a zdržať nás. Ponáhľali
         sme sa však odtiaľ ešte pred príchodom večera a opustili sme ich s ďakovaním a
         blahorečením.//
   </p>
   <p>
    Keď sme sa rozlúčili, prišli sme nasledujúceho dňa (bolo 18. októbra) do Winterthuru. A
         pretože sme mali od pána doktora Heideggera odporúčanie duchovnému cirkvi a súčasne
         rektorovi školy pánu //Jakubovi// Meyerovi, zostali sme tam v krčme a odovzdali sme mu
         list. Poskytol nám z vlastného vrecka osem grošov a od magistrátu //vymohol// štyri
         imperiály. Zároveň nás v tej krčme pohostili znamenitým obedom a potom nás láskavo
         prepustili.
   </p>
   <p>
    Toho istého dňa (bola nedeľa po devätnástej nedeli Trojičnej) sme si pre daždivý čas
         najali kone z Rickenbachu do Oberglattu. Tu sme v krčme natrafili na láskavého človeka,
         ktorý sa trochu domýšľal nášho osudu. Obstaral nám zadarmo obed a odprevadil nás takmer pol
         míle cez lesy. Chceli sme odbočiť proti Récii na pravú stranu do Herisau, kam sme potom aj
         prišli okolo tretej hodiny popoludní.
   </p>
   <p>
    V Herisau nám poskytol pomoc mladý //šľachtic// Ján Grobbius, brat manželky //nášho
         hostiteľa// pána Hottingera. Dobre sa vyznal v slobodných vedách. Starí rodičia ho držali
         doma, aby sa staral o hospodárstvo, ale on sa stará iba o svoje ušľachtilé súkromné záľuby.
         Najviac sa oddáva štúdiu matematiky a predovšetkým sfériky a gnómoniky,
    <sup>
     [
     <a class="footnote" href="#ftn.d56e3626" name="d56e3626">
      255
     </a>
     ]
    </sup>
    neprestajne sa pretekajúc s akýmsi človekom zo St. Gallenu
    <sup>
     [
     <a class="footnote" href="#ftn.d56e3632" name="d56e3632">
      256
     </a>
     ]
    </sup>
    v zhotovovaní rozmanitých slnečných hodín. //Ukázal nám okolo dvadsať
         rozličných slnečných hodín, ktoré vymyslel podľa zvyčajnej zásady. Hral aj na hudobné
         nástroje.// Zdržal nás až do nasledujúceho dňa. Preukázal nám veľkú láskavosť. Dal nám
         jeden imperiál na cestu a robil nám spoločnosť takmer až do St. Gallenu. Do St. Gallenu sme
         prišli 22. októbra. Je to veľmi pekné a zaľudnené mesto. Okolo alebo blízko neho však nie
         sú záhrady ani polia, lebo všetko navôkol je uspôsobené na bielenie tkanín. Nikdy sme
         nevideli také množstvo jemných tkanín ako tu, lebo všetky vŕšky a roviny boli pokryté
         plátnom.
   </p>
   <p>
    Keď sme sem prišli, odovzdali sme pánu Hubertovi a Jánovi Haggerovi listy, ktoré poslal
         pán doktor Heidegger. Tí nás //hneď// zaviedli k biskupovi, //ktorý nám dal jeden
         imperiál,// a od neho k prepoštovi, //od ktorého sme takisto dostali peniaze — dva
         imperiály, napokon// k radnému pánovi, ktorý prikázal, aby sme z prvšej krčmy prešli do
         krčmy jeho syna. A synovi uložil, aby nám všetkým štedro poslúžil. Nasledujúceho dňa nás
         zavolali na radnicu, kam nás zaviedli obaja spomenutí duchovní. Dostavili sme sa na mestskú
         radu a dostali sme osem imperiálov. Keď sme sa vrátili do hostinca, očakával nás bohato
         prestretý stôl, ale ešte bohatšie nasledujúceho dňa, keď boli s nami obaja spomenutí muži a
         hlavný mestský pisár. Títo napísali krátku ceduľu kupcom a poverili jedného, aby pýtal pre
         nás almužnu. Zozbieral dvadsať imperiálov, ale dali nám z nich iba osem.
   </p>
   <p>
    Keď sme stadiaľ odchádzali, určil nám človeka, ktorý nás mal sprevádzať na ceste. A
         //nejaký kupec// nás odporúčal lindauskému radnému pánovi.
   </p>
   <p>
    Keď sme teda odišli zo St. Gallenu, prišli sme k brehu Bodamského jazera. Trochu sme sa
         najedli a plavili sme sa do mesta Lindau, ktoré leží na druhej strane. Pretože bol
         nepriaznivý vietor, nemohli sme sa dostať až do mesta, ale odchýlili sme sa od smeru,
         urobili sme veľkú obchádzku a prišli sme do Bregenza.
   </p>
   <p>
    Bregenz
    <sup>
     [
     <a class="footnote" href="#ftn.d56e3646" name="d56e3646">
      257
     </a>
     ]
    </sup>
    je neveľké mesto, ale vyznačuje sa dobre opevneným zámkom. Nachádza sa tu
         priesmyk, ku ktorému prenikol Švéd. Prenocovali sme tam v krčme, ale veru nie pokojne.
         //Nastrašil nás akýsi// cisársky vojak — //oficier, ktorý tu bol ubytovaný. Nebezpečný
         strach nám nahnal aj majiteľ krčmy, mladý ničomník, lebo sa skoro ráno hnal za nami na
         koni, keď sme už boli na ceste do Lindau. Božou milosťou sme od neho nezakúsili nič
         zlého.//
   </p>
   <p>
    Cisársky vojak sa dozvedel o našom osude v St. Gallene, keď bol hosťom v tom istom
         hostinci ako my. Hoci podával pri stole dôkazy svojej láskavosti, len čo sme si šli
         odpočinúť, predsa povedal hostinskému — nepriateľovi luteránov (to mesto je totiž
         katolícke), kto sme, skadiaľ prichádzame a kam ideme. Keď hostinský vyšiel zo svojej izby
         do väčšej a nenašiel nás tam, pýtal sa: „Wo sind die Mausköpfe, die suchen herumb heimliche
         Löcher?“ („Kde sú tie myšacie hlavy, čo tu hľadajú tajné diery?“) Sluha, ktorého nám dali v
         St. Gallene, sedel pri peci, ale zatajil sa. Vojak však hostinskému pošepol, že je tu. Ako
         to hostinský počul, obrátil sa k nemu a pýtal sa, skadiaľ je, akoby to nevedel. Keď sluha
         odpovedal, že ho st. gallenský magistrát určil za nášho sprievodcu, hostinský dodal: „Wenn
         ich wolle die Herren Nachbaren nicht beobachten, ich wollte diese Mausköpfe in solche
         Löcher eintreiben, in welchen von Dürst und Hunger wollten verschmachten und nimmer mehr
         heraus kommen!“ („Keby som nedbal o našich pánov susedov, zahnal by som tieto myšacie hlavy
         do takých dier, kde by od smädu a hladu zahynuli a nikdy by už nevyšli von!“) Nato náš
         sprievodca povedal: „Der Herr schaue zu, wie er diese Herren angreiffe und künfftige Zeit
         unserer Obrigkeit verantworte!“ („Nech pán hľadí na to, ako sa dotkne týchto pánov a potom
         sa bude zodpovedať našej vrchnosti!“) O malú chvíľu náš sprievodca vyšiel hore a povedal
         nám, čo sa povravelo a čo počul. Strávili sme takmer celú noc bez spánku a medzi nádejou a
         strachom sme veľmi túžobne očakávali zorničku. Len čo vyšla, odišli sme, kým majiteľ krčmy
         ešte ležal. Keď sme šli popri jazere a blížili sme sa k priesmyku, hľa, prenasleduje nás
         spomínaný hostinský — náš postrach! Ako sme ho zazreli, zdesili sme sa, domnievajúc sa, že
         nám ide strojiť nejaké nástrahy. Keď sme sa od sprievodcu dozvedeli, že nám už nehrozí
         nijaké nebezpečenstvo, lebo sme na lindauskom území, vzmužili sme sa.
   </p>
   <p>
    //Pol míle na tejto ceste do Lindau je krčma, v ktorej sa predáva pivo. Žiadalo sa nám
         ho, lebo pivo sme neochutnali odvtedy, čo nás odviedli do Itálie, ba ani až sem. Bolo však
         skoro, preto sme sa zdržali pitia. A tak sme s dobrým Bohom// prišli okolo deviatej hodiny
         do Lindau, prvého //cisárskeho mesta oddaného// augsburskému vyznaniu, //čisto//
         evanjelického, //lebo okrem kláštora mníšok nie sú v ňom iného vyznania.// Bolo to dňa 24.
         októbra.
   </p>
   <p>
   </p>
   <div class="footnotes">
    <br/>
    <hr align="left"/>
    <div class="footnote">
     <p>
      <sup>
       [
       <a class="para" href="#d56e3511" name="ftn.d56e3511">
        243
       </a>
       ]
      </sup>
      <span class="emphasis">
       <em>
        Zürich…
       </em>
      </span>
      — mesto ležiace pri ústí rieky Limmat z Zürišského
               jazera a pri ústí rieky Sihl, ktoré má katedrálu (11. stor.), gotický chrám
               kapitulárok (Fraumünster) a i.
     </p>
    </div>
    <div class="footnote">
     <p>
      <sup>
       [
       <a class="para" href="#d56e3521" name="ftn.d56e3521">
        244
       </a>
       ]
      </sup>
      <span class="emphasis">
       <em>
        Hospinianus
       </em>
      </span>
      — prepošt kapituly (vysoký cirkevný hodnostár pri
               kapitulnom chráme) v Zürichu
     </p>
    </div>
    <div class="footnote">
     <p>
      <sup>
       [
       <a class="para" href="#d56e3527" name="ftn.d56e3527">
        245
       </a>
       ]
      </sup>
      <span class="emphasis">
       <em>
        riadny profesor liturgiky Ján Henrik Hottinger
       </em>
      </span>
      — nejasné
               miesto (v Pénterovom variante, l.137 b: ligít. orr. P. P. J. H. Hottinger, možno
               riadny profesor orientálnych jazykov?). J. H. Hottinger bol znalcom orientálnych
               jazykov takisto ako jeho otec Ján Henrik Hottinger (1620 — 1667), profesor teológie a
               orientálnych jazykov v Heidelbergu a Zürichu, autor veľkého počtu odborných spisov
               (Thesaurus philologicus — Filologický poklad, Archeologia orientalis — Orientálna
               archeológia, Historia ecclesiastica — Cirkevné dejiny a i.)
     </p>
    </div>
    <div class="footnote">
     <p>
      <sup>
       [
       <a class="para" href="#d56e3535" name="ftn.d56e3535">
        246
       </a>
       ]
      </sup>
      <span class="emphasis">
       <em>
        pod obojím
       </em>
      </span>
      — prijímanie pod obojím (t. j. chleba a
               vína)
     </p>
    </div>
    <div class="footnote">
     <p>
      <sup>
       [
       <a class="para" href="#d56e3541" name="ftn.d56e3541">
        247
       </a>
       ]
      </sup>
      <span class="emphasis">
       <em>
        konzistórium
       </em>
      </span>
      — (z lat) najvyšší poradný zbor
     </p>
    </div>
    <div class="footnote">
     <p>
      <sup>
       [
       <a class="para" href="#d56e3551" name="ftn.d56e3551">
        248
       </a>
       ]
      </sup>
      <span class="emphasis">
       <em>
        kameňom na konope otáča voda
       </em>
      </span>
      — nejasné miesto (v Laučekovom
               variante, str. 139: lopis??? canabum aqua circumagitur), možno nejaké zariadenie na
               trepanie konopí
     </p>
    </div>
    <div class="footnote">
     <p>
      <sup>
       [
       <a class="para" href="#d56e3559" name="ftn.d56e3559">
        249
       </a>
       ]
      </sup>
      <span class="emphasis">
       <em>
        sobolina
       </em>
      </span>
      — kožušina zo soboľa
     </p>
    </div>
    <div class="footnote">
     <p>
      <sup>
       [
       <a class="para" href="#d56e3572" name="ftn.d56e3572">
        250
       </a>
       ]
      </sup>
      <span class="emphasis">
       <em>
        kontroverzia… skúmaná a dišputovaná kalotézou
       </em>
      </span>
      — (z gr.) per
               kalathesin (múdrym tvrdením, resp. ozdobným štýlom?)
     </p>
    </div>
    <div class="footnote">
     <p>
      <sup>
       [
       <a class="para" href="#d56e3578" name="ftn.d56e3578">
        251
       </a>
       ]
      </sup>
      <span class="emphasis">
       <em>
        Melanchton, Carolstadius, Erasmus Rotterdamský
       </em>
      </span>
      — Melanchton
               (1497 — 1560), Lutherov pomocník, profesor gréčtiny vo Wittenbergu, bol autorom
               teologických a filozofických spisov. Carolstadius (Carolostadius, Andrej Bodenstein,
               zomrel r. 1543), doktor a profesor teológie (Wittenberg a Bazilej), diakon (Zürich),
               napísal niekoľko teologických spisov (De utraque specie cenae — O Večeri pod obojím
               spôsobom, Glaubens — Spiegel — Zrkadlo viery a i.). Desiderius Erasmus Rotterdamský
               (1466 — 1536) bol učený nizozemský humanista, kritický vydavateľ klasických autorov a
               satirik scholastiky a cirkvi (Kresťanský rytier, 1502; Chvála bláznovstva,
               1509)
     </p>
    </div>
    <div class="footnote">
     <p>
      <sup>
       [
       <a class="para" href="#d56e3584" name="ftn.d56e3584">
        252
       </a>
       ]
      </sup>
      <span class="emphasis">
       <em>
        študentskí spolustolovníci
       </em>
      </span>
      — bývali a stravovali sa u svojho
               profesora
     </p>
    </div>
    <div class="footnote">
     <p>
      <sup>
       [
       <a class="para" href="#d56e3592" name="ftn.d56e3592">
        253
       </a>
       ]
      </sup>
      <span class="emphasis">
       <em>
        almužníci
       </em>
      </span>
      — duchovní poverení správou peňazí z
               almužien
     </p>
    </div>
    <div class="footnote">
     <p>
      <sup>
       [
       <a class="para" href="#d56e3598" name="ftn.d56e3598">
        254
       </a>
       ]
      </sup>
      <span class="emphasis">
       <em>
        velebná svätá večera
       </em>
      </span>
      — Večera Pána (prijímanie chleba a vína,
               v ktorom podľa Lutherovho učenia je skutočne prítomné telo a krv Krista)
     </p>
    </div>
    <div class="footnote">
     <p>
      <sup>
       [
       <a class="para" href="#d56e3626" name="ftn.d56e3626">
        255
       </a>
       ]
      </sup>
      <span class="emphasis">
       <em>
        sférika a gnómika
       </em>
      </span>
      — (z gr.) nebeská mechanika (náuka o pohybe
               nebeských telies) a zhotovovanie slnečných hodín
     </p>
    </div>
    <div class="footnote">
     <p>
      <sup>
       [
       <a class="para" href="#d56e3632" name="ftn.d56e3632">
        256
       </a>
       ]
      </sup>
      <span class="emphasis">
       <em>
        St. Gallen
       </em>
      </span>
      — mestečko so starým benediktínskym opátstvom
               založené r. 720). v kláštorných dielňach sa tkalo plátno.
     </p>
    </div>
    <div class="footnote">
     <p>
      <sup>
       [
       <a class="para" href="#d56e3646" name="ftn.d56e3646">
        257
       </a>
       ]
      </sup>
      <span class="emphasis">
       <em>
        Bregenz
       </em>
      </span>
      — mesto pri Bodamskom jazere so zrúcaninami zámku
               grófov Montfortovcov. Za tridsaťročnej vojny ho dobyli Švédi (1646). Bregenzský
               priesmyk leží severne od Bregenzu.
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e3658">
       </a>
       Švábsko
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    Mestečko Lindau
    <sup>
     [
     <a class="footnote" href="#ftn.d56e3667" name="d56e3667">
      258
     </a>
     ]
    </sup>
    leží ako ostrov v Bodamskom jazere a s pevninou je spojené akoby len mostom.
         Náš sprievodca vysvetlil pri bráne, že sme boli v St. Gallene a stadiaľ prichádzame sem s
         odporúčaním, lebo chceme predovšetkým prijať velebnú sviatosť. Keď sme ukázali list //pre
         tamojšiu mestskú radu// — pre radného pána, hneď nás vpustili dnu.
   </p>
   <p>
    Ubytovali sme sa v krčme U bieleho orla. //Radný pán tam toho dňa nebol.// Navštívili
         sme pána Füsseneggera a dostali sme dvadsať grajciarov. Potom sme mu vyjavili svoju túžbu
         prijať svätú večeru Pána. Prikázal nám, aby sme vyhľadali biskupa. Medzitým čo sme sa
         zdržiavali v krčme, nášho st. gallenského sprievodcu Jána Zellikoffera
    <sup>
     [
     <a class="footnote" href="#ftn.d56e3675" name="d56e3675">
      259
     </a>
     ]
    </sup>
    si dal zavolať pán Füssenegger a pán M. Suevus,
    <sup>
     [
     <a class="footnote" href="#ftn.d56e3681" name="d56e3681">
      260
     </a>
     ]
    </sup>
    ktorí sa ho na všetko vypytovali, kto sme a kam, ako ideme atď.
   </p>
   <p>
    Keď sme nasledujúceho dňa doručili a odovzdali prostredníctvom pána M. Sueva radnému
         pánovi list poslaný zo St. Gallenu, prišiel ďalšieho dňa za nami hlavný pisár a pýtal sa,
         či okrem peňazí na cestu nepotrebujeme aj niečo iné. Žiadali sme sprievodcu na //ďalšiu//
         cestu, aby sme neprišli medzi nepriateľov. A tak nám //slávny// magistrát dal láskavo osem
         imperiálov a sľúbil, že vyplatí jedlo v krčme a koč až do Memmingenu. Namiesto koča sme si
         však pýtali kone, čo aj povolili, dokonca so sluhom riadneho posla. Medzitým upovedomíme
         pána hlavného pisára o tom, že sa chystáme prijať večeru Pána, a prosíme, aby sa cesta
         odložila na nasledujúci deň.
   </p>
   <p>
    A tak sme dňa 26. októbra (to jest v sobotu pred dvadsiatou nedeľou Trojičnou) prijali z
         ruky ctihodného pána Haggera, lindauského biskupa, velebnú sviatosť večere Pána, ku ktorej
         sme pre nepriazeň čias nemali prístup takmer dva roky. Prislúžil nám ju však iba vo farskom
         chráme, aby sa o našej prítomnosti nedozvedeli mnísi (hoci je tu len kláštor mníšok) alebo
         nepriatelia, lebo dediny a mestá //v okolí// sú miešané a okrem toho tu vtedy bola
         //pápeženecká// vojenská posádka. Po prijatí sviatosti sme sa v hostinci najedli.
   </p>
   <p>
    A keď sme dostali od radného pána peniaze na cestu a odporúčanie radnému pánovi v
         Memmingene, vysadli sme v ten istý deň na kone a posilnení duchovným cestovným sme s dobrým
         Bohom veselo odchádzali.
   </p>
   <p>
    Keď sme dňa 27. októbra //(padol na dvadsiatu nedeľu Trojičnú)// jedli, //„hľa,“ — vraví
         Masník — „z neapolských šiat mi tajne vzali, ale nevrátili spony.“// Potom sme šli ďalej a
         za akýmsi mestečkom sme prišli k opustenému kostolu. Ležal blízko cesty na rovine a
         uprostred bol prepásaný železnou reťazou, na ktorej viseli veci patriace k vozom a k
         povozníctvu ako podkovy, klinčeky, záosky, lôniky, šíny
    <sup>
     [
     <a class="footnote" href="#ftn.d56e3695" name="d56e3695">
      261
     </a>
     ]
    </sup>
    atď. Keď sme sa pýtali, čo to znamená, sprievodca povedal, že je to
         //pápeženecký// kostol zasvätený všetkým svätým. Keď nejaký kočiš uviazol v blate, sľúbil,
         že ak z neho vyvedie záprah a voz, obetuje všetkým svätým reťaz a opáše ňou kostol, ba čo
         len má na voze zo železa, odovzdá na ich úžitok. Ako vytiahol voz, splnil sľub, stiahnuc z
         nôh koní aj podkovy. A to poverčivé uctievanie sa udržiava až do dnešných dní.
   </p>
   <p>
    Dňa 28. októbra sme //konečne// prišli do Memmingenu. Obe vrchnosti — cirkevná i svetská
         — nás prijali ako anjelov. //Zakúsili sme veľkú láskavosť mestskej rady aj posväteného
         duchovného úradu.// Nielenže nám na príkaz magistrátu štedro poslúžili všetkým potrebným v
         hostinci, ale veru nasledujúceho dňa //pred odchodom// nás navštívil s dvoma ctihodnými
         duchovnými aj sám hlavný pisár Jakub Schütz. Počastovali nás skvelou hostinou, priateľsky
         sa s nami rozprávali od jedenástej hodiny až do šiestej hodiny večer a napokon nám poskytli
         pekný peniaz na cestu a rozlúčili sa s nami so slzami a bozkami. Keď sme sa vzpierali
         prijať takú úctu, podchvíľou vraveli: „Vy ste ozajstní doktori, magistri a profesori naši a
         našich.“ //Potom nás v mestskom koči zaviezli do Ulmu.//
   </p>
   <p>
    Dňa 1. novembra sme odišli z Memmingenu a toho istého dňa sme prišli po moste postavenom
         nad Dunajom a bránou stojacou pri moste do Ulmu.
    <sup>
     [
     <a class="footnote" href="#ftn.d56e3705" name="d56e3705">
      262
     </a>
     ]
    </sup>
    Ubytovali sme sa v hostinci U slnka, ktorý je na ľavej strane. Vyhľadali sme
         láskavého, ušľachtilého a nesmierne učeného muža, pána doktora Eliáša Veiela, ktorému už o
         nás náležite podal správu pán Ján Fabricius z Benátok. Nielenže nás láskavo prijal, ale aj
         odporúčal duchovenstvu. Do sakristie hlavného chrámu sa zhromaždili a pozvali nás na
         rozhovor duchovní cirkvi a zhovárali sa s nami vyše dve hodiny o stave otčiny a iných
         veciach. Poverili ctihodného pána Hermanna, diakona u najsvätejšej Trojice, aby nás
         navštívil v krčme //U slnka. „Prostredníctvom pána doktora Jána Henrika Straussa, vyslaného
         do Viedne,“ — vraví Masník — „som poslal v deň Šimona Júdu
    <sup>
     [
     <a class="footnote" href="#ftn.d56e3711" name="d56e3711">
      263
     </a>
     ]
    </sup>
    svojej žene desať imperiálov, ktoré dostala až po roku.“//
   </p>
   <p>
    V Ulme sme strávili tri dni. //Odišli sme stadiaľ 3. novembra.// Dostali sme peniaze na
         cestu a radný pán nás zaviezol v ľahkom krytom koči až do Nördlingenu, //kam sme prišli
         nasledujúceho dňa.//
   </p>
   <p>
    Aj v Nördlingene sa k nám obe vrchnosti takisto správali. //V krčme sme bývali na
         verejné útraty a magistrát, ale aj ctihodný duchovný úrad nás obdaroval.// Zaopatrili nás
         opäť potrebnými vecami a odporúčali öttingenskému kniežaťu, od neho prefektovi v
         Gunzenhausene a od toho prefektovi vo Schwabachu.
   </p>
   <p>
    //Z Nördlingenu sme odišli v daždivom počasí a 6. novembra sme prišli do Öttingenu.
         Neprítomnosť kniežaťa nám bola na škodu, lebo sme boli prijatí veľmi neočakávane.
   </p>
   <p>
    Z Öttingenu sme sa 8. novembra viezli na voze a prišli sme do Gunzenhausenu.
    <sup>
     [
     <a class="footnote" href="#ftn.d56e3726" name="d56e3726">
      264
     </a>
     ]
    </sup>
    Je to starobylé mesto, ohradené múrom. Obteká či obmýva ho rieka, ktorá bola
         vtedy rozvodnená, a preto sme sa doň dostali dosť ťažko. Tam nás odporúčali dvom
         šľachticom, ale s malým výsledkom. Títo nám zasa dali odporúčanie radnému pánovi vo
         Schwabachu, ale s malým úžitkom.
   </p>
   <p>
   </p>
   <div class="footnotes">
    <br/>
    <hr align="left"/>
    <div class="footnote">
     <p>
      <sup>
       [
       <a class="para" href="#d56e3667" name="ftn.d56e3667">
        258
       </a>
       ]
      </sup>
      <span class="emphasis">
       <em>
        Lindau
       </em>
      </span>
      — mesto pri Bodamskom jazere s niekoľkými starými
               chrámami (chrám sv. Petra, okolo r. 900; chrám sv. Štefana, r. 1180)
     </p>
    </div>
    <div class="footnote">
     <p>
      <sup>
       [
       <a class="para" href="#d56e3675" name="ftn.d56e3675">
        259
       </a>
       ]
      </sup>
      <span class="emphasis">
       <em>
        Ján Zellikoffer
       </em>
      </span>
      — neisté (Laučekov variant, str. 114), možno
               čítať aj Celibusser, Celikosser, Zilikosser (v inom prameni: Michal Zolickoffer,
               kupec)
     </p>
    </div>
    <div class="footnote">
     <p>
      <sup>
       [
       <a class="para" href="#d56e3681" name="ftn.d56e3681">
        260
       </a>
       ]
      </sup>
      <span class="emphasis">
       <em>
        M. Suevus
       </em>
      </span>
      — možno magister Suevus
     </p>
    </div>
    <div class="footnote">
     <p>
      <sup>
       [
       <a class="para" href="#d56e3695" name="ftn.d56e3695">
        261
       </a>
       ]
      </sup>
      <span class="emphasis">
       <em>
        záosky, lôniky, šíny
       </em>
      </span>
      — vložené slovenské výrazy (Laučekov
               variant, str. 145): záosok (železný klin pridržiavajúci koleso na osi), lônik (ten
               istý význam), šína (železná obruč na kolese)
     </p>
    </div>
    <div class="footnote">
     <p>
      <sup>
       [
       <a class="para" href="#d56e3705" name="ftn.d56e3705">
        262
       </a>
       ]
      </sup>
      <span class="emphasis">
       <em>
        Ulm…
       </em>
      </span>
      — mesto na ľavom brehu Dunaja, ktoré má gotický chrám
               (1377) so vzácnou výzdobou (vyrezávaná stolica od Jörga Syrlina st., 1469 — 1474;
               kazateľnica od Burkhardta Engelbergera, 1500; obrazy od Bartolomeja Zeitbloma) a
               kostol sv. Trojice (začiatok 17. stor.)
     </p>
    </div>
    <div class="footnote">
     <p>
      <sup>
       [
       <a class="para" href="#d56e3711" name="ftn.d56e3711">
        263
       </a>
       ]
      </sup>
      <span class="emphasis">
       <em>
        v deň Šimona Júdu
       </em>
      </span>
      — 28. október
     </p>
    </div>
    <div class="footnote">
     <p>
      <sup>
       [
       <a class="para" href="#d56e3726" name="ftn.d56e3726">
        264
       </a>
       ]
      </sup>
      <span class="emphasis">
       <em>
        Gunzenhausen
       </em>
      </span>
      — starobylé opevnené mesto, cez ktoré preteká
               rieka Altmühl
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e3734">
       </a>
       Fransko
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    Keď sme prechádzali cez Fransko,
    <sup>
     [
     <a class="footnote" href="#ftn.d56e3743" name="d56e3743">
      265
     </a>
     ]
    </sup>
    prišli sme do týchto miest:
   </p>
   <p>
    Schwabach (vzdialený od Gunzenhausenu 4 míle), Norimberg (2 míle od Schwabachu),
         Forchheim (vzdialený od Norimbergu 6 míľ), Bamberg (vzdialený od Forchheimu 4 míle), Coburg
         (vzdialený 4 míle), Neustadt (vzdialený 2 míle), Gräfenbach (vzdialený 4 míle), Saalfeld
         (vzdialený 2 míle).
   </p>
   <p>
    Vo Schwabachu sme strávili noc 8. novembra (bol piatok pred dvadsiatou druhou nedeľou
         Trojičnou). Keď sme chceli odovzdať listy, nenašli sme doma radného pána. „Pán Simonides
         navštívil,“ — vraví Masník — „tamojšieho hlavného duchovného, aby nám poradil, ale ten ho
         zle prijal.“//
   </p>
   <p>
    Vo Schwabachu teda prerušila ďalšie odporúčania neprítomnosť prefekta a zatajená
         prítomnosť alebo predstieraná choroba richtára, a najmä odopretá pomoc duchovného. Keď sme
         ho unúvali a prosili, aby v našej veci zakročil u pána richtára, žeby nám poznove dal
         odporúčanie norimberskej republike, keďže nás odporúčali jemu, potupne nás privítal a
         medziiným nás nazval bláznami. Keď nás teda vybavil takouto potupou, vzali sme si a
         uchopili list, ktorý bol pre richtára, a odišli sme s plačom. //Pobrali sme sa stadiaľ
         nasledujúceho dňa zarmútení nemilosrdnými ľuďmi.//
   </p>
   <p>
   </p>
   <div class="footnotes">
    <br/>
    <hr align="left"/>
    <div class="footnote">
     <p>
      <sup>
       [
       <a class="para" href="#d56e3743" name="ftn.d56e3743">
        265
       </a>
       ]
      </sup>
      <span class="emphasis">
       <em>
        Fransko
       </em>
      </span>
      — kraj v Nemecku prestierajúci sa na oboch stranách
               rieky Rýna od Elsasu k Bingenu a na rieke Mohane medzi Saskom a Durínskom, Bavorskom
               a Švábskom
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e3757">
       </a>
       Norimberg
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    Dňa 9. novembra — //podľa nového spôsobu (bola sobota pred dvadsiatou druhou nedeľou
         Trojičnou)// sme prišli do Norimbergu.
    <sup>
     [
     <a class="footnote" href="#ftn.d56e3766" name="d56e3766">
      266
     </a>
     ]
    </sup>
    //A pretože sme ešte nemali sprievodný list, v bráne nás zadržali strážcovia.
         Niesli sme však list od pána doktora Eliáša Veiela z Ulmu pre pána Jána Fabricia, hlavného
         duchovného pri chráme Panny Márie. Ubytovali sme sa v krčme U bieleho anjela.//
   </p>
   <p>
    V Norimbergu sme zakúsili všetku láskavosť, predovšetkým vďaka odporúčaniu, ktoré
         ctihodnému pánu Jánovi Fabriciovi
    <sup>
     [
     <a class="footnote" href="#ftn.d56e3774" name="d56e3774">
      267
     </a>
     ]
    </sup>
    poslal vopred ctihodný pán Ján Fabricius z Benátok a po nás vznešený pán Eliáš
         Veiel z Ulmu. Jeho priazeň, pomoc a starostlivoť nám umožnila prístup k významným mužom
         (pozri pamätníčky), ba mnohí nás aj podporili svojou štedrou rukou.
   </p>
   <p>
    //Keď spomenutý pán Fabricius otvoril list, jeho syn nás zaviedol s pamätníčkami k
         niektorým duchovným cirkvi, ktorí nás prijali veľmi vďačne. Medzi nimi bol ctihodný a
         vznešený muž, pán magister Ján Graff, diakon pri chráme blahoslaveného Sebalda, ozajstný
         veľký priaznivec a otec, ktorý nesmierne spolucítil s naším nešťastím.
   </p>
   <p>
    Keď na nejakej kršteneckej hostine padla o nás zmienka, znamenitá, zbožná pani a naša
         matka, pani Zuzana Poppia,
    <sup>
     [
     <a class="footnote" href="#ftn.d56e3784" name="d56e3784">
      268
     </a>
     ]
    </sup>
    ustavične sa vypytovala na nás a pozvala nás k sebe. Vyzvali nás, aby sme sa
         stretli so ctihodným pánom magistrom Pavlom Weberom, druhom pána magistra Graffa. Zaviedol
         nás k pani Poppii,// ktorá nás prijala ako anjelov. //Už tam na nás čakala aj jej sestra
         pani Anna Holhagenová. Tie dve sestry nám poskytli jedinečné dobrodenie. Každá nám dala
         okrem poživne i peňažný dar. Keď prišiel pán Poppius, aj on mal takisto s nami súcit.
         Nasledujúceho dňa nám pán Poppius venoval skvostné biele šaty.
   </p>
   <p>
    Keď sme bývali už týždeň U bieleho anjela,// pani Zuzana Poppia nás zverila
         pohostinnosti svojho príbuzného Holhagena — //teda svojej sestre, ktorá nám poslúžila
         osobitnou izbou, bohatou stravou, čistými lôžkami a všetkými potrebnými vecami.// Postarala
         sa aj o kúpeľ// a o všetko, čo patrí k zdraviu. Dobrá pani odporúčala náš osud do
         pozornosti aj iným, ktorí mali s nami nemenší súcit.
   </p>
   <p>
    Keď sme prežili ďalší týždeň v takejto starostlivosti// a hostili nás štedro sedem dní,
         //naša spomínaná// matka nás vystrojila pekným peniazom na cestu, //obdarovala nás na
         pamiatku knižkami// a prepustila nás zo svojho objatia so slzami a bozkami. Aká učená je
         táto žena, to vysvitá z listov, ktoré nám často posielala (pozri ich). //Mezitým čo sme sa
         zdržiavali v Norimbergu, pozerali sme si a prezerali toto prekrásne mesto.// Navštívili sme
         aj knižnicu, najprv čo patrí veľkému mužovi Michalovi Dilherrovi,
    <sup>
     [
     <a class="footnote" href="#ftn.d56e3794" name="d56e3794">
      269
     </a>
     ]
    </sup>
    potom mestu a norimberskej republike. //Vošli sme teda do nesmierne veľkej
         norimberskej knižnice, kde medzi inými vecami, ktoré si hodno pozrieť, dajú sa vidieť tieto
         zriedkavosti:
   </p>
   <p>
    Po prvé: grófi namaľovaní na vynikajúcom obraze.
   </p>
   <p>
    Po druhé: stôl pomaľovaný veľmi jemnými čiarami, matematickými obrazcami a nezvyčajnými
         vecami.
   </p>
   <p>
    Po tretie: rozmanité kostry — človeka, opice, psa, králika, orla, dojčaťa a štvornohej
         sliepky.
   </p>
   <p>
    Po štvrté: rozličné pozlátené matematické prístroje.
   </p>
   <p>
    Po piate: kamienok, neveľký, ako vajce, nájdený v človekovi.
   </p>
   <p>
    Po šieste: skamenené hrozno.
   </p>
   <p>
    Po siedme: kohútie vajce, z ktorého sa vraj liahne bazilišok.
    <sup>
     [
     <a class="footnote" href="#ftn.d56e3815" name="d56e3815">
      270
     </a>
     ]
    </sup>
   </p>
   <p>
    Po ôsme: hrniec, do ktorého sa zbierali slzy plačiek.
    <sup>
     [
     <a class="footnote" href="#ftn.d56e3823" name="d56e3823">
      271
     </a>
     ]
    </sup>
   </p>
   <p>
    Po deviate: pohanská kadidelnica.
   </p>
   <p>
    Po desiate: lebka švábskeho a nemeckého vojaka
    <sup>
     [
     <a class="footnote" href="#ftn.d56e3833" name="d56e3833">
      272
     </a>
     ]
    </sup>
    — dve rovnaké, ale švábska hlava je dvojnásobne hrubšia ako nemecká lebka.
   </p>
   <p>
    Po jedenáste: stromová kôra, na ktorej je písmo.
   </p>
   <p>
    Po dvanáste: prvá vytlačená kniha.
    <sup>
     [
     <a class="footnote" href="#ftn.d56e3843" name="d56e3843">
      273
     </a>
     ]
    </sup>
   </p>
   <p>
    Po trináste: mexická modla pozlátená od uší, umne spracované perly.
   </p>
   <p>
    Po štrnáste: umelecky zhotovená truhlica, v ktorej sú pamiatky z vrchov a miest v
         Palestíne a Jeruzaleme.
   </p>
   <p>
    Po pätnáste: veľká truhlica ozdobená zlatom a striebrom, v ktorej bol ukrytý oštep či
         kopija, ktorou prebodli Kristov bok, a plášť, ale teraz sa opatrujú v chráme Sv. ducha.
   </p>
   <p>
    Po šestnáste: truhlica (nemožno ju vynechať), kde sú vlastnoručné zápisky spomenutej
         panny Kataríny Carthusie
    <sup>
     [
     <a class="footnote" href="#ftn.d56e3858" name="d56e3858">
      274
     </a>
     ]
    </sup>
    a medzi nimi aj biblia.
   </p>
   <p>
    Po sedemnáste: hebrejská kniha bez formúl v pôvodine,
    <sup>
     [
     <a class="footnote" href="#ftn.d56e3866" name="d56e3866">
      275
     </a>
     ]
    </sup>
    ktorú si židia doteraz necenia, ale blahej pamäti Michal Dilherr z nej čítal na
         príkaz Jeho Veličenstva Leopolda
    <sup>
     [
     <a class="footnote" href="#ftn.d56e3872" name="d56e3872">
      276
     </a>
     ]
    </sup>
    v prítomnosti jezuitov, ktorí ten text nepoznali.
   </p>
   <p>
    Po osemnáste: Opatrujú tu sklený cifrovaný pohár, ktorý kedysi použil pri hostine
         blahoslavený doktor Luther v prítomnosti doktora Justa Jonasa.
    <sup>
     [
     <a class="footnote" href="#ftn.d56e3880" name="d56e3880">
      277
     </a>
     ]
    </sup>
    Na pohári možno čítať túto báseň:
   </p>
   <p>
    <div class="literallayout">
     <p>
      <span style="white-space: pre;">
       <span class="emphasis">
        <em>
         Dat vitrum vitreo Jonae — vitrum ipse — Lutherus,
        </em>
       </span>
       <span class="emphasis">
        <em>
         ut fragili vitro similem se norit uterque.
        </em>
       </span>
       *
       <span class="emphasis">
        <em>
         (Dáva sklo sklenému Jonasovi — no sklo len sám — Luther,
        </em>
       </span>
       <span class="emphasis">
        <em>
         aby obaja znali, že podobní krehkému sklu sú.)
        </em>
       </span>
      </span>
     </p>
    </div>
   </p>
   <p>
   </p>
   <p>
    Pozri obšírnejší opis v osobitnej rozprave.
   </p>
   <p>
    Videli sme tu aj zámok a iné veci, ktoré si hodno pozrieť. V meste sme boli aj pri
         moste, kde je verejný mäsový trh. Stojí tam kovový vôl s epigramom:
   </p>
   <p>
    <div class="literallayout">
     <p>
      <span style="white-space: pre;">
       <span class="emphasis">
        <em>
         Omnia habent ortus suaque inerementa, sed
        </em>
       </span>
       <span class="emphasis">
        <em>
         ecce, quem cernis nunquam: bos fuit hic vitulus.
        </em>
       </span>
       *
       <span class="emphasis">
        <em>
         (Všetko má veru svoj vznik a svoj vzrast, ale, hľa, toto
        </em>
       </span>
       <span class="emphasis">
        <em>
         vôbec sa rozoznať nedá, že ten vôl teľaťom bol.)
        </em>
       </span>
      </span>
     </p>
    </div>
   </p>
   <p>
   </p>
   <p>
    Všade boli ubytovaní cisárski vojaci. Aby sme bezpečnejšie prešli, najali sme si riadny
         koč na štrnásť míľ, to jest do Coburgu. Zaplatili sme šesť ríšskych florénov za odvezenie a
         stravu.// Od vznešeného pána doktora Jána Fabricia sme dostali listy pre pána Heina a
         doktora Carpzovia
    <sup>
     [
     <a class="footnote" href="#ftn.d56e3931" name="d56e3931">
      278
     </a>
     ]
    </sup>
    v Coburgu. //Odišli sme 23. novembra (bola sobota pred dvadsiatou piatou
         nedeľou Trojičnou).
   </p>
   <p>
    Dňa 25. novembra sme prešli cez pevnosť Forchheim a 26. sme strávili noc v pápeženskom
         meste Bambergu,
    <sup>
     [
     <a class="footnote" href="#ftn.d56e3939" name="d56e3939">
      279
     </a>
     ]
    </sup>
    kde je na čele biskup Otto. Nachádza sa tu aj Ottova akadémia. Biskupská
         záhrada je najchýrnejšia v celom Nemecku.//
   </p>
   <p>
    Dňa 29. novembra sme prišli do Coburgu. //A pretože tam bola generalita cisárskeho
         vojska, nestretli sme sa s nikým, ani s doktorom Carpzoviom.// Pre neprítomnosť pána Heina
         a pre nepriaznivý osud doktora Carpzovia sme sa teda pobrali preč bez nejakého výsledku.
         //Odchádzali sme v trhový deň s ľuďmi z trhu a toho istého dňa, keď sme sa pohli (29.
         novembra), sme prišli do mesta, ktoré sa volá Neustadt. Chceli sme si v ňom odpočinúť v
         noci. Vošli sme teda do krčmy. Pretože však bolo všade veľa vojakov, museli sme stadiaľ v
         noci vo veľkom strachu putovať ďalej. V tej krčme totiž vojaci nebezpečne strieľali. Keď
         sme sedeli pri peci, vystrelili medzi nás, ale puška bola nabitá iba papierom.
   </p>
   <p>
   </p>
   <div class="footnotes">
    <br/>
    <hr align="left"/>
    <div class="footnote">
     <p>
      <sup>
       [
       <a class="para" href="#d56e3766" name="ftn.d56e3766">
        266
       </a>
       ]
      </sup>
      <span class="emphasis">
       <em>
        Norimberg…
       </em>
      </span>
      — mesto ležiace pri rieke Pegnitz, ktoré má starý
               zámok (12. stor.), gotický chrám sv. Vavrinca (1274 — 1477), sv. Sebalda (13. stor.),
               Panny Márie (14. stor.), sv. Ducha (14. stor.) a i.
     </p>
    </div>
    <div class="footnote">
     <p>
      <sup>
       [
       <a class="para" href="#d56e3774" name="ftn.d56e3774">
        267
       </a>
       ]
      </sup>
      <span class="emphasis">
       <em>
        Ján Fabricius
       </em>
      </span>
      — možno zhoda mena s Jánom Fabriciom z Benátok
               alebo omyl
     </p>
    </div>
    <div class="footnote">
     <p>
      <sup>
       [
       <a class="para" href="#d56e3784" name="ftn.d56e3784">
        268
       </a>
       ]
      </sup>
      <span class="emphasis">
       <em>
        Zuzana Poppia
       </em>
      </span>
      — latinská poetka v Norimbergu. Spomínané listy
               sú nezvestné.
     </p>
    </div>
    <div class="footnote">
     <p>
      <sup>
       [
       <a class="para" href="#d56e3794" name="ftn.d56e3794">
        269
       </a>
       ]
      </sup>
      <span class="emphasis">
       <em>
        Michal Dilherr
       </em>
      </span>
      — Ján Michal Dilherr (1604 — 1669), luteránsky
               teológ, filológ, profesor rétoriky, histórie a filozofie (Jena a Norimberg), hlavný
               duchovný a rektor gymnázia (Norimberg), ktorý napísal viacero latinských a nemeckých
               spisov (De ortu et progressu, usu et abusu musicae — O vzniku a vývine, užívaní a
               zneužívaní hudby, 1643; Hausprediger — Domáci kazateľ, 1651 — 1654, a i.).
     </p>
    </div>
    <div class="footnote">
     <p>
      <sup>
       [
       <a class="para" href="#d56e3815" name="ftn.d56e3815">
        270
       </a>
       ]
      </sup>
      <span class="emphasis">
       <em>
        bazilišok
       </em>
      </span>
      — bájny netvor, ktorý má kohútie telo s trojitým
               hadím chvostom, na hlave korunu a usmrcujúci pohľad
     </p>
    </div>
    <div class="footnote">
     <p>
      <sup>
       [
       <a class="para" href="#d56e3823" name="ftn.d56e3823">
        271
       </a>
       ]
      </sup>
      <span class="emphasis">
       <em>
        slzy plačiek
       </em>
      </span>
      — pravdepodobne plačiek, ktoré nariekali na
               pohreboch
     </p>
    </div>
    <div class="footnote">
     <p>
      <sup>
       [
       <a class="para" href="#d56e3833" name="ftn.d56e3833">
        272
       </a>
       ]
      </sup>
      <span class="emphasis">
       <em>
        lebka švábskeho a nemeckého vojaka…
       </em>
      </span>
      — nejasné miesto
               (Pénterov variant, l. 147 a: Crania Suevici militis et Germani duo paria adeo ut
               Suevicum caput crassus sit in duplo et supra cranis Germani — … a nad nemeckou
               lebkou?); možno lebka švédskeho vojaka (?)
     </p>
    </div>
    <div class="footnote">
     <p>
      <sup>
       [
       <a class="para" href="#d56e3843" name="ftn.d56e3843">
        273
       </a>
       ]
      </sup>
      <span class="emphasis">
       <em>
        prvá vytlačená kniha
       </em>
      </span>
      — dvojzväzková biblia (1455 alebo 1456),
               ktorú vytlačil vynálezca kníhtlačiarskeho umenia Ján Gutenberg (medzi rokmi 1397 a
               1400 — 1468)
     </p>
    </div>
    <div class="footnote">
     <p>
      <sup>
       [
       <a class="para" href="#d56e3858" name="ftn.d56e3858">
        274
       </a>
       ]
      </sup>
      <span class="emphasis">
       <em>
        zápisky spomenutej panny Kataríny Carthusie
       </em>
      </span>
      — ani v jednom
               variante sa nespomína
     </p>
    </div>
    <div class="footnote">
     <p>
      <sup>
       [
       <a class="para" href="#d56e3866" name="ftn.d56e3866">
        275
       </a>
       ]
      </sup>
      <span class="emphasis">
       <em>
        bez formúl v pôvodine
       </em>
      </span>
      — pravdepodobne bez poznámok a
               glos
     </p>
    </div>
    <div class="footnote">
     <p>
      <sup>
       [
       <a class="para" href="#d56e3872" name="ftn.d56e3872">
        276
       </a>
       ]
      </sup>
      <span class="emphasis">
       <em>
        Leopold
       </em>
      </span>
      — Leopold I. (1640 — 1705), panovník z rodu
               Habsburgovcov, rímsko-nemecký cisár (od r. 1658) a český i uhorský kráľ (od r.
               1657)
     </p>
    </div>
    <div class="footnote">
     <p>
      <sup>
       [
       <a class="para" href="#d56e3880" name="ftn.d56e3880">
        277
       </a>
       ]
      </sup>
      <span class="emphasis">
       <em>
        doktor Justus Jonas
       </em>
      </span>
      — (1493 — 1555), nemecký reformátor,
               profesor teológie a prepošt vo Wittenbergu. Lutberov pomocník (napr. aj pri preklade
               Starého zákona)
     </p>
    </div>
    <div class="footnote">
     <p>
      <sup>
       [
       <a class="para" href="#d56e3931" name="ftn.d56e3931">
        278
       </a>
       ]
      </sup>
      <span class="emphasis">
       <em>
        doktor Carpzovius
       </em>
      </span>
      — August Carpzov (zomrel r. 1683), doktor
               práv, kancelár v Coburgu (od r. 1651) a tajný radca v Gothe (od r. 1675), ktorý bol
               aj spisovateľom (Meditationes passionales — Veľkonočné rozjímania)
     </p>
    </div>
    <div class="footnote">
     <p>
      <sup>
       [
       <a class="para" href="#d56e3939" name="ftn.d56e3939">
        279
       </a>
       ]
      </sup>
      <span class="emphasis">
       <em>
        Bamberg…
       </em>
      </span>
      — mesto ležiace pri rieke Regnitz, ktoré má
               starobylý dóm (11. — 12. stor.), chrám sv. Jakuba (11. — 12. stor.) a chrám Panny
               Márie (1320 — 1387). R. 1647 v ňom biskup Melchior Otto založil z bývalého gymnázia
               akadémiu (univerzitu), ktorá trvala až do r. 1803.
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e3949">
       </a>
       Durínsko
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    Saalfeld (vzdialenosť od Coburgu 8 míľ, Kahla (zo Saalfeldu 3 míle), Jena (z Kahly 1
         míľa), Naumburg (3 míle).
   </p>
   <p>
    Dňa 30. novembra sme// šli cez Jadenbach do Saalfeldu //kde sme strávili noc. Pretože
         sme boli trochu vyčerpaní, najali sme si človeka, aby nám na vozíku odviezol batohy. A toho
         istého dňa (to jest 1. decembra) sme prišli až do mesta Kahly, ktoré je ohradené múrom.//
         Do Jeny
    <sup>
     [
     <a class="footnote" href="#ftn.d56e3960" name="d56e3960">
      280
     </a>
     ]
    </sup>
    sme prišli //dňa 2. decembra (bola prvá adventná nedeľa — podľa starého spôsobu
         posledná Trojičná).// Ubytovali sme sa v hostinci U mesiaca, ktorý leží pri hornej bráne.
         //Tu sme nečakane natrafili na príbuzného, magistra Palumbiniho.
    <sup>
     [
     <a class="footnote" href="#ftn.d56e3966" name="d56e3966">
      281
     </a>
     ]
    </sup>
    A pretože sme mali odporúčací list vznešenému doktorovi Beyerovi,
    <sup>
     [
     <a class="footnote" href="#ftn.d56e3972" name="d56e3972">
      282
     </a>
     ]
    </sup>
    aby nám dal odporúčanie do Drážďan, rozhodli sme sa, aby akadémia zakročila u
         najjasnejšieho kniežaťa.// Pán doktor Beyer chcel vyhovieť želaniu pána Arnolda, a preto sa
         usiloval pre nás získať na akademickom konzistóriu odporúčanie, čo sa mu aj podarilo, lebo
         na príhovor akademického senátu
    <sup>
     [
     <a class="footnote" href="#ftn.d56e3978" name="d56e3978">
      283
     </a>
     ]
    </sup>
    sme nedostali len peniaze na cestu, ale aj z kancelárie odporúčací list od
         weimarského kniežaťa najjasnejšiemu saskému kurfirstovi. //Kým sme dostali kniežací list,
         ostali sme tu šestnásť dní. S pánom magistrom Palumbinim sme vyhľadali uhorských študentov:
         dvoch bratov Messerschmidtovcov, pána magistra Štefana Capricorniho a pána magistra
         Heilmanna zo Sedmohradska. Z Jeny sme sa pohli v koči 18. decembra a toho istého dňa sme
         prišli do Naumburgu. V noci sme prišli, v noci sme odišli.
   </p>
   <p>
   </p>
   <div class="footnotes">
    <br/>
    <hr align="left"/>
    <div class="footnote">
     <p>
      <sup>
       [
       <a class="para" href="#d56e3960" name="ftn.d56e3960">
        280
       </a>
       ]
      </sup>
      <span class="emphasis">
       <em>
        Jena
       </em>
      </span>
      — mesto nad riekou Sálou, ktoré má univerzitu (založená
               r. 1558)
     </p>
    </div>
    <div class="footnote">
     <p>
      <sup>
       [
       <a class="para" href="#d56e3966" name="ftn.d56e3966">
        281
       </a>
       ]
      </sup>
      <span class="emphasis">
       <em>
        magister Palumbini
       </em>
      </span>
      — Matúš Palumbini, rodák z Turčianskeho
               Svätého Martina, ktorý študoval v Jene (magister a doktor medicíny) a pôsobil ako ev.
               rektor (Mošovce a Žilina) a lekár (od r. 1679 v Trenčíne). Napísal niekoľko
               dizertácií.
     </p>
    </div>
    <div class="footnote">
     <p>
      <sup>
       [
       <a class="para" href="#d56e3972" name="ftn.d56e3972">
        282
       </a>
       ]
      </sup>
      <span class="emphasis">
       <em>
        doktor Beyer
       </em>
      </span>
      — profesor na univerzite v Jene
     </p>
    </div>
    <div class="footnote">
     <p>
      <sup>
       [
       <a class="para" href="#d56e3978" name="ftn.d56e3978">
        283
       </a>
       ]
      </sup>
      <span class="emphasis">
       <em>
        akademický senát
       </em>
      </span>
      — kolégium profesorov na univerzite
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e3986">
       </a>
       Meissensko
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    Dňa 20. decembra sme prišli do Lipska, ktoré je od Naumburgu vzdialené šesť míľ. Pretože
         sme mali kniežací list do Drážďan, ponáhľali sme sa tam, aby nezastaral. Nechali sme teda
         svoje batohy v Lipsku a 26. decembra (bolo sv. Štefana) sme sa pešo pobrali do Drážďan.
   </p>
   <p>
    Do Drážďan sme prišli 29. decembra (bola nedeľa po Kristovom narodení).// Keď tamojší
         veliteľ uvidel list, bez nejakého prísnejšieho vypočúvania nás priateľsky pozdravil a
         pridelil nám vojaka, aby nám ukázal spoľahlivý hostinec.
   </p>
   <p>
    //V Drážďanoch sme ostali cez sviatky (podľa starého spôsobu.). Boli sme tam však
         neznámi, ba nemali sme ani nijaký osobný majetok a boli sme len odporúčaní, preto sme
         nemali prístup k ľuďom. Doktor Geier
    <sup>
     [
     <a class="footnote" href="#ftn.d56e3999" name="d56e3999">
      284
     </a>
     ]
    </sup>
    sa nás pýtal, čo chceme robiť v Nemecku, keď nevieme po nemecky. Prikázal, aby
         sme kniežací list zaniesli k bráne. Celý týždeň sme sa radili. Napokon sme dostali od
         konzistória zvyčajné peniaze na cestu.// V Drážďanoch býva veľmi vzdelaný muž, osvietený
         pán Mikuláš z Gersdorffu. //Keď sme sa už chystali odísť, zavolal nás k sebe, dal nám
         cestovné z vlastného vrecka// a prepustil nás s účinnou útechou. Jeho //zbožná// manželka,
         osvietená pani Henrieta Katarína z Gersdorffu žena úžasne vzdelaná, //sa s nami zhovárala
         po latinsky// a na našu prednesenú žiadosť odpovedala celkom pekným slohom: „Deus
         misereatur gregis sui et audiat gemitus afflictorum atque sub onere crucis suspirantium!“
         („Boh nech sa zmiluje nad svojím stádom a nech vypočuje nárek sužovaných a vzdychajúcich
         pod ťarchou kríža!“) //Potom napísala po hebrejsky, grécky a latinsky odporúčací list na
         Nový rok vznešenému doktorovi Schertzerovi
    <sup>
     [
     <a class="footnote" href="#ftn.d56e4005" name="d56e4005">
      285
     </a>
     ]
    </sup>
    a láskavo nás prepustila.// V rozhovore, ktorý viedli s nami, sa priam
         pretekala láskavosť s učenosťou, až sme láskavosť neslýchanú v tomto veku obdivovali, kým o
         učenosti sme vedeli, že chýba mnohým nižšieho stavu.
   </p>
   <p>
    Keď sme odovzdali konzistóriu prostredníctvom pána tajomníka list, úctivo nás
         prepustili.
   </p>
   <p>
    Z Drážďan sme sa pohli //v podvečer Nového roku — podľa starého spôsobu (bola sobota) a
         vrátili sme sa do Lipska 14. januára — podľa nového spôsobu (vtedy bol utorok). Na
         odporúčací list panej z Gersdorffu nás vznešený pán doktor Schertzer prijal k sebe,// osem
         dní nám zadarmo poskytoval pohostinstvo //a poslúžil nám izbou, lôžkami, stravou.// Dojal
         ho náš nešťastný osud, ale povzbudil ho aj list vznešenej panej Henriety Kataríny, ktorý mu
         napísala po hebrejsky. Na jej učenosť sme už upozornili.
   </p>
   <p>
    Keď nás zlomili a takmer zahubili toľké a také veľké ťažkosti, ktoré sme museli znášať
         na ceste, opanovala nás nesmierna túžba prísť konečne do Wittenbergu. //Hoci nás vznešený
         doktor Schertzer chcel zdržať dlhšie, ostali sme uňho len do 21. januára. Konečne sme sa
         stadiaľ pohli 22. januára smerom na Wittenberg.
   </p>
   <p>
   </p>
   <div class="footnotes">
    <br/>
    <hr align="left"/>
    <div class="footnote">
     <p>
      <sup>
       [
       <a class="para" href="#d56e3999" name="ftn.d56e3999">
        284
       </a>
       ]
      </sup>
      <span class="emphasis">
       <em>
        doktor Geier
       </em>
      </span>
      — asi Ján Daniel Geier (zomrel r. 1732) osobný
               lekár kráľa Fridricha Augusta v Drážďanoch
     </p>
    </div>
    <div class="footnote">
     <p>
      <sup>
       [
       <a class="para" href="#d56e4005" name="ftn.d56e4005">
        285
       </a>
       ]
      </sup>
      <span class="emphasis">
       <em>
        doktor Schertzer
       </em>
      </span>
      — Ján Adam Schertzer (1628 — 1683), profesor
               hebrejčiny a ev. teológie v Lipsku, kanonik v Meissene a prepošt v Bautzene, ktorý
               písal filozofické a teologické spisy (Nucleus philosophiae — Jadro filozofie,
               1682)
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e4019">
       </a>
       Sasko
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    Do Wittenbergu
    <sup>
     [
     <a class="footnote" href="#ftn.d56e4028" name="d56e4028">
      286
     </a>
     ]
    </sup>
    sme prišli dňa 22. januára roku 1676 (podľa nového spôsobu),// pričom nás
         viedol a sprevádzal Boh. //Ľahko sme dostali pohostinstvo// u pána Jána Gobia, ktorým nám
         dal zadarmo izby a lôžka a neraz nás občerstvil jedlom, pitím a iným a ustavične sa
         usiloval osožiť našim veciam. //Odpočinuli sme si tu. Dňa 25. januára — podľa nového
         spôsobu (15. však podľa starého spôsobu) — //sme zapísali svoje mená// do zoznamu
         akadémie// medzi akademických občanov. Rektorom bol vtedy vznešený pán, doktor //medicíny//
         Michal Sennert.
    <sup>
     [
     <a class="footnote" href="#ftn.d56e4034" name="d56e4034">
      287
     </a>
     ]
    </sup>
    Potom sme navštívili pána doktora Calovia,
    <sup>
     [
     <a class="footnote" href="#ftn.d56e4040" name="d56e4040">
      288
     </a>
     ]
    </sup>
    Deutschmanna
    <sup>
     [
     <a class="footnote" href="#ftn.d56e4046" name="d56e4046">
      289
     </a>
     ]
    </sup>
    a iných. Univerzita nám poskytla zadarmo tri mesiace konvikt.
    <sup>
     [
     <a class="footnote" href="#ftn.d56e4052" name="d56e4052">
      290
     </a>
     ]
    </sup>
   </p>
   <p>
    //Súkromne sme navštevovali niektoré verejné dišputy. Súkromne sme napokon vypracovali
         aj nejaké dišputy.// Medzi inými posvätnými cvičeniami som sa tu venoval štúdiu teológie.
         Na dôkaz toho som aj napísal dišputu Collegium apostolorum
    <sup>
     [
     <a class="footnote" href="#ftn.d56e4060" name="d56e4060">
      291
     </a>
     ]
    </sup>
    (Zbor apoštolov) proti jezuitovi Mikulášovi Kelliovi a verejne som dišputoval
         //v apríli// za predsedníctva pána doktora Deutschmana. //„Oponentom som bol ja,“ — vraví
         Masník — „M. Platani
    <sup>
     [
     <a class="footnote" href="#ftn.d56e4066" name="d56e4066">
      292
     </a>
     ]
    </sup>
    a Krištof Mazarius.
    <sup>
     [
     <a class="footnote" href="#ftn.d56e4072" name="d56e4072">
      293
     </a>
     ]
    </sup>
    Svoju dišputu som dosiaľ nedal vytlačiť z určitých dôvodov.“
   </p>
   <p>
    Vo Wittenbergu sa nachádzajú zriedkavé veci, ktoré hodno vidieť, najmä v zámockom
         chráme:
   </p>
   <p>
    Po prvé: socha kráčajúceho a na kríži visiaceho Krista.
   </p>
   <p>
    Po druhé: nenapodobiteľný obraz Krista zajatého v záhrade.
   </p>
   <p>
    Po tretie: hrob blahoslaveného Luthera.
   </p>
   <p>
    Po štvrté: obrovské kosti veľrýb.
   </p>
   <p>
    Po piate: púť kurfirstov do Palestíny atď.
   </p>
   <p>
    Z Wittenbergu sme si vyšli dňa 17. júna (podľa nového spôsobu) do Torgau, ktorý je
         vzdialený štyri míle. Tu za veľkého zhromaždenia ľudí slávnostne konal uhorský vyhnanec
         Pavol Michaelis
    <sup>
     [
     <a class="footnote" href="#ftn.d56e4093" name="d56e4093">
      294
     </a>
     ]
    </sup>
    akt zavedený v latinskom jazyku, a to na oslavu jubilejného roku, na pamiatku
         formuly svornosti.
    <sup>
     [
     <a class="footnote" href="#ftn.d56e4099" name="d56e4099">
      295
     </a>
     ]
    </sup>
    Účinkovali s ním uhorskí študenti, ktorých zavolali z Wittenbergu. Túto
         slávnosť konal s veľkými výdavkami a poctil ju svojou prítomnosťou a prítomnosťou svojich
         aj najjasnejší saský kurfirst. Prítomní neboli len radcovia, ale aj akademickí doktori a
         profesori. Stadiaľ sme sa zasa vrátili do Wittenbergu.
   </p>
   <p>
    Z Wittenbergu sme si vyšli na trhový deň kvôli tretej nedeli po Veľkej noci do Lipska,
         aby sme si vyzdvihli peniaze, ktoré nám poslali do Norimbergu. Tu v Lipsku sme prijali z
         rúk pána Joachima Krallera štyridsaťšesť florénov. Keď sme išli do hostinca, ukradli nám
         ich všetky aj s mešcom. Nemali sme ani čím zaplatiť v hostinci. To sa stalo 6. mája — podľa
         nového spôsobu (26. apríla podľa starého spôsobu.//
   </p>
   <p>
    Prišli sme teda o peniaze, a preto sme upadli do biedy. To nás prinútilo, aby sme sa
         neskôr vydali na cestu smerom na Hamburg, chcejúc zozbierať nejaký peniaz.
   </p>
   <p>
   </p>
   <div class="footnotes">
    <br/>
    <hr align="left"/>
    <div class="footnote">
     <p>
      <sup>
       [
       <a class="para" href="#d56e4028" name="ftn.d56e4028">
        286
       </a>
       ]
      </sup>
      <span class="emphasis">
       <em>
        Wittenberg…
       </em>
      </span>
      — stredisko reformácie a pôsobisko reformátora
               Martina Luthera (1483 — 1546), ktorý má hrobku v zámockej a univerzitnej kaplnke
               (1490 — 1499)
     </p>
    </div>
    <div class="footnote">
     <p>
      <sup>
       [
       <a class="para" href="#d56e4034" name="ftn.d56e4034">
        287
       </a>
       ]
      </sup>
      <span class="emphasis">
       <em>
        Michal Sennert
       </em>
      </span>
      — doktor medicíny a rektor univerzity vo
               Wittenbergu
     </p>
    </div>
    <div class="footnote">
     <p>
      <sup>
       [
       <a class="para" href="#d56e4040" name="ftn.d56e4040">
        288
       </a>
       ]
      </sup>
      <span class="emphasis">
       <em>
        doktor Calovius
       </em>
      </span>
      — Abrahám Calov (1612 — 1686), profesor
               teológie vo Wittenbergu, ortodoxný luterán, autor latinských teologických a
               polemických spisov (Systema locorum theologicorum — Sústava teologických miest, 1655;
               Historia syncretistica — Dejiny synkretizmu, 1682).
     </p>
    </div>
    <div class="footnote">
     <p>
      <sup>
       [
       <a class="para" href="#d56e4046" name="ftn.d56e4046">
        289
       </a>
       ]
      </sup>
      <span class="emphasis">
       <em>
        Deutschmann
       </em>
      </span>
      — Ján (1625 — 1706), ev. teológ a profesor vo
               Wittenbergu, autor latinských dišpút, náboženských polemík a apológií (Apologia
               augustanae confessionis — Obrana augsburského vyznania)
     </p>
    </div>
    <div class="footnote">
     <p>
      <sup>
       [
       <a class="para" href="#d56e4052" name="ftn.d56e4052">
        290
       </a>
       ]
      </sup>
      <span class="emphasis">
       <em>
        konvikt
       </em>
      </span>
      — (z lat.) spoločné bývanie a stravovanie
               študentov
     </p>
    </div>
    <div class="footnote">
     <p>
      <sup>
       [
       <a class="para" href="#d56e4060" name="ftn.d56e4060">
        291
       </a>
       ]
      </sup>
      <span class="emphasis">
       <em>
        dišputa Collegium apostolorum
       </em>
      </span>
      — Simonidesova wittenberská
               dišputa o „zbore apoštolov“, ktorá bola namierená proti leopoldovskému jezuitovi
               Mikulášovi Kelliovi. Vyšla pod titulom Collegium apostolico-lutheranum (Zbor
               apoštolsko-luteránsky, Wittenberg 1676).
     </p>
    </div>
    <div class="footnote">
     <p>
      <sup>
       [
       <a class="para" href="#d56e4066" name="ftn.d56e4066">
        292
       </a>
       ]
      </sup>
      <span class="emphasis">
       <em>
        M. Platani
       </em>
      </span>
      — Matej, wittenberský študent (1676), rodák z
               Draviec, autor latinských dizertácií z etiky (1690)
     </p>
    </div>
    <div class="footnote">
     <p>
      <sup>
       [
       <a class="para" href="#d56e4072" name="ftn.d56e4072">
        293
       </a>
       ]
      </sup>
      <span class="emphasis">
       <em>
        Krištof Mazarius
       </em>
      </span>
      — Mazar (Mažár?), pochádzajúci z Tomášoviec,
               wittenberský študent (1676), neskôr ev. farár (Lovinobaňa a Žilina), ktorý zomrel v
               Žiline (1. 4. 1708). Písal latinské polemické a obranné spisy (napr. Clipeus
               veritatis — Štít pravdy, Wittenberg, 1677).
     </p>
    </div>
    <div class="footnote">
     <p>
      <sup>
       [
       <a class="para" href="#d56e4093" name="ftn.d56e4093">
        294
       </a>
       ]
      </sup>
      <span class="emphasis">
       <em>
        Pavol Michaelis
       </em>
      </span>
      — rodák z Liptovského Svätého Petra, profesor
               poetiky na lýceu v Prešove, vynikajúci hudobník, ktorý od r. 1663 žil v cudzine
               (Brieg, Vratislav, Wittenberg, Torgau a Jena), kde zomrel ako alkoholik (1680).
               Napísal drámu (Actus drammaticus de cryptocalvinistis — Dramatický výstup o skrytých
               kalvínoch).
     </p>
    </div>
    <div class="footnote">
     <p>
      <sup>
       [
       <a class="para" href="#d56e4099" name="ftn.d56e4099">
        295
       </a>
       ]
      </sup>
      <span class="emphasis">
       <em>
        formula svornosti
       </em>
      </span>
      — lat. formula concordiae, posledná
               symbolická kniha luteránskej cirkvi, napísaná r. 1576 viacerými teológmi (Jakub
               Andreae, Dávid Chytraeus, Martin Chemnitz a i.), aby odstránila spory medzi
               stúpencami mierneho a prísneho luteranizmu. Vyjadrovala zásady ortodoxného
               luteranizmu. R. 1577 bola prepracovaná a cirkevne uznaná, ale nie vo všetkých
               luteránskych krajinách. R. 1676 sa oslavovalo sté výročie jej vzniku.
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e4111">
       </a>
       Odchod z Wittenbergu
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    Hoci z láskavosti otcov akadémie sme žili v akademickej obci štvrť roka bezplatne,
         predsa bolo treba na to i ono výdavky. Keď nám teda chýbali peniaze, odvážili sme sa na
         novú cestu. Dňa 25. júna sme sa pobrali do Halle, kde sa konal slávnostný sobáš dvoch dcér
         najjasnejšieho pána kniežaťa Augusta.
    <sup>
     [
     <a class="footnote" href="#ftn.d56e4120" name="d56e4120">
      296
     </a>
     ]
    </sup>
    Zdržali sme sa tu od 28. júna do 10. júla. Na sobášnej slávnosti sa zúčastnil
         aj najjasnejší saský kurfirst a veľa kniežat. Slávnosť bola veľkolepá. Konalo sa slávnostné
         prijatie snúbencov. Bola mohutná streľba. Usporiadali sa divadelné predstavenia.
         Predvádzala sa zručnosť v prekopávaní zeme na zaprašovanie
    <sup>
     [
     <a class="footnote" href="#ftn.d56e4126" name="d56e4126">
      297
     </a>
     ]
    </sup>
    (4 míle). Za mestom sa strieľali vtáci. Pretekalo sa vo vyparovaní či
         vysušovaní soli vo vode. Prebodávali sa kopijou prstene. Kone bežali opreteky a iné.
   </p>
   <p>
    Tu v Halle si zabehol mládenec najjasnejšieho kurfirsta do pivovej krčmy, lebo ho v
         nesmiernej horúčave pochytil strašný smäd. Ale keď tam vypil na jeden dúšok pintu
    <sup>
     [
     <a class="footnote" href="#ftn.d56e4134" name="d56e4134">
      298
     </a>
     ]
    </sup>
    piva, hneď padol mŕtvy. Nasledujúceho dňa ďalší mládenec bežal rozhorúčený k
         rieke a keď sa hodil do vĺn, utopil sa.
   </p>
   <p>
    V Naumburgu sme boli v čase trhových dní od 11. do 15. júla. V kanonickom chráme sme
         počuli kázeň pána magistra Štefana Feketeho,
    <sup>
     [
     <a class="footnote" href="#ftn.d56e4142" name="d56e4142">
      299
     </a>
     ]
    </sup>
    predtým superintendenta v Zadunajskom Uhorsku. Prv neovládal nemecký jazyk, ale
         za rok sa ho dokázal naučiť tak, že mohol kázať.
   </p>
   <p>
    Z Naumburgu sme 17. júla prišli do Merseburgu, kde sme ostali do 19. júla. A pretože sme
         tam natrafili na láskavého dvorného kazateľa, //vznešeného pána doktora Valentína Zittigia,
    <sup>
     [
     <a class="footnote" href="#ftn.d56e4150" name="d56e4150">
      300
     </a>
     ]
    </sup>
    //ktorý nás odporúčal// najjasnejšiemu kniežaťu Kristiánovi,
    <sup>
     [
     <a class="footnote" href="#ftn.d56e4156" name="d56e4156">
      301
     </a>
     ]
    </sup>
    //boli sme prepustení so slušným peniazom na cestu.// Na jeho príhovor sme teda
         zakúsili naozaj štedrú ruku najjasnejšieho kniežaťa a takisto aj v Halle najjasnejšieho
         kniežaťa Augusta.
   </p>
   <p>
    //Z Merseburgu sme sa pohli dňa 19. júla smerom na Magdeburg a 22. júla sme prišli do
         Dölau. Prešli sme cez rieku Saalu, ktorá bola rozvodnená, čo nás zdržalo. „Keď sme
         vchádzali do Dölau,“ — vraví Masník — „našiel som ručník.“
   </p>
   <p>
    Stadiaľ sme prišli do mesta reformovaných, ktoré sa volá Köthen. Tu sme sa stretli s
         kalvínskym superintendentom, ktorý nám dal dva ríšske florény.
   </p>
   <p>
    Potom sme prišli do mesta Salze,
    <sup>
     [
     <a class="footnote" href="#ftn.d56e4168" name="d56e4168">
      302
     </a>
     ]
    </sup>
    kde sa vysúša soľ. Žil v ňom doktor Seelmann,
    <sup>
     [
     <a class="footnote" href="#ftn.d56e4174" name="d56e4174">
      303
     </a>
     ]
    </sup>
    kedysi hlavný duchovný v Levoči v Uhorsku a v tomto meste superintendent.
         Zomrel však po niekoľkých dňoch svojho duchovného úradu.
   </p>
   <p>
    Dňa 24. júla (podľa nového spôsobu) sme prišli do Magdeburgu. Ostali sme tu tri dni, ale
         s malým úžitkom.// Magdeburg je chladný predovšetkým pre tamojšie chladné duchovenstvo, ku
         ktorému sme mali celkom zatarasenú cestu. //V meste sme nedostali ani ubytovanie.
         Nepodarilo sa nám navštíviť ani jedného duchovného. U doktora Backia
    <sup>
     [
     <a class="footnote" href="#ftn.d56e4182" name="d56e4182">
      304
     </a>
     ]
    </sup>
    sa totiž ešte nikomu z vyhnancov neotvorili dvere. V hlavnom chráme sme videli
         truhlicu okovanú železom,
    <sup>
     [
     <a class="footnote" href="#ftn.d56e4188" name="d56e4188">
      305
     </a>
     ]
    </sup>
    ktorú zanechal s odpustkami vierolomný Tecelli. Podobné truhlice sú v
         alžbetínskom chráme vo Vratislavi.
   </p>
   <p>
    Z Magdeburgu sme odišli na koči 27. júla a 29. júla sme prišli do Lüneburgu.
    <sup>
     [
     <a class="footnote" href="#ftn.d56e4197" name="d56e4197">
      306
     </a>
     ]
    </sup>
    Rozhodli sme sa, že sa tu zdržíme pri návrate, lebo sme sa obávali, že nebudeme
         mať príležitosť dostať sa do Lübecku. Nevideli sme tu nijaké zvláštne veci okrem vežičiek
         na radnici a mesiacov v úbytku na kláštore panien za mestom.
   </p>
   <p>
    Dňa 30. júla sme prišli na koči do Lübecku. Tu sme našli nášho bývalého učiteľa na
         prešovskom kolégiu v Uhorsku, vznešeného pána doktora Samuela Pomaria,
    <sup>
     [
     <a class="footnote" href="#ftn.d56e4205" name="d56e4205">
      307
     </a>
     ]
    </sup>
    ktorého po dňoch vyhnanstva zavolali do Lübecku za superintendenta. Ten sa k
         nám správal úctivo. Radný pán je taký nemilosrdný voči vyhnancom ako aj ostatní. Dva razy
         nás odmietol a ani nechcel vypočuť našu prosbu, hoci sme mali osobitné odporúčanie od
         spomenutého pána superintendenta.
   </p>
   <p>
    V Lübecku sme ostali od 1. do 6. augusta.
   </p>
   <p>
    Z Lübecku sme sa pohli 7. augusta a toho istého dňa sme prišli do Hamburgu.
    <sup>
     [
     <a class="footnote" href="#ftn.d56e4215" name="d56e4215">
      308
     </a>
     ]
    </sup>
    // Odviezli sme sa tam vďaka láskavosti vznešeného pána doktora Pomaria a
         ctihodného duchovenstva.
   </p>
   <p>
    //V Hamburgu sme ostali do 21. augusta.// K svetským osobám nás vôbec nepripustili, iba
         k cirkevným — z úcty k listu pána doktora Calovia, poslanému pánu Klugovi a magistrovi
         Müllerovi. Tých štrnásť dní sme tu strávili v náreku, vzdychoch a prehliadkou verejných
         budov, švédskej knižnice a vôbec celého mesta. //Keď sme sa tam zdržiavali, lüneburský knieža
    <sup>
     [
     <a class="footnote" href="#ftn.d56e4223" name="d56e4223">
      309
     </a>
     ]
    </sup>
    dobyl 13. augusta švédsku pevnosť Stade, vzdialenú asi štyri míle. V Hamburgu
         sme boli aj vtedy, keď tam 14. augusta vypukol prudký požiar, ktorý pohltil asi štrnásť
         domov. V tom požiari sa zničili aj obecné váhy.
    <sup>
     [
     <a class="footnote" href="#ftn.d56e4229" name="d56e4229">
      310
     </a>
     ]
    </sup>
    Pozoruhodný je tu príliv a odliv vody, lebo deň čo deň voda odteká do mora šesť
         hodín, ale ďalších šesť hodín znovu priteká, hoci mesto je od mora vdialené osem míľ. S
         odlivom vody sa spúšťajú nákladné lode, inak ak sa zanedbá zvyčajné striedanie, lode
         uviaznu na plytčine. Deje sa to vždy v tom istom čase.
   </p>
   <p>
    Dňa 24. augusta (podľa nového spôsobu) sme sa vrátili do Lüneburgu, kde sme ostali tri
         dni.// Na rodinný a priateľský rozhovor nás tu pozval Ján Bruno. Nenadarmo sme navštívili
         ctihodných pánov a luteránske mníšky.
   </p>
   <p>
    //V Lüneburgu sme si najali akéhosi dedinčana, ktorý nás zaviezol na volskom záprahu do
         Celle. Tu sme natrafili na najnemilosrdnejšieho človeka a nenávistníka vyhnancov, ba aj
         zlomyseľného človeka, doktora, ktorý sa volal Hellebrand.
    <sup>
     [
     <a class="footnote" href="#ftn.d56e4239" name="d56e4239">
      311
     </a>
     ]
    </sup>
    Domnieval sa, že nie sú takí pápeženci (s výnimkou nejakého človeka), ktorí by
         tak prenasledovali evanjelikov, ako rozprávajú uhorskí vyhnanci.// Zväčšil teda hrubými
         slovami nešťastie bedárov. Keby ho Boh postihol bremenom vyhnanstva, ľahko by ho odložil a
         prispôsobil by sa hocijakej strane. Veru by nechcel — dobre pamätaj! — blúdiť v kruhu, ale
         radšej by býval v tom sídle, kam zafúka vietor. //V kancelárii najjasnejšieho kniežaťa sme
         však dostali peniaze na cestu a odišli sme 2. septembra (podľa nového spôsobu.).
   </p>
   <p>
    Dňa 3. septembra sme prišli do Braunschweigu. Po ceste sa k nám pripojili nepočestní
         ľudia a zlodeji nazývaní „spitzbuben“ (šibali) — dvaja, tretí chlapec a matka s dcérou
         neviestkou. Veľmi ťažko sme znášali ich spoločnosť, ale najali si ten istý voz ako my prv,
         než sme ich uvideli. Na ceste sa začali biť nožmi.// Brána v Braunschweigu nás
         znepokojovala, ale napokon nás vpustila, ale aj chudobných vypustila. //V braunschweigskej
         radnici sme totiž dostali na cestu iba skromný peniaz. S duchovnými sme sa nestretli.
   </p>
   <p>
    Dňa 5. septembra sme prišli do Wolfenbüttelu.
    <sup>
     [
     <a class="footnote" href="#ftn.d56e4249" name="d56e4249">
      312
     </a>
     ]
    </sup>
    // Wolfenbüttel nás prijal bez ťažkostí. Pre neočakávanú udalosť sme sa však
         vtedy vôbec nedostali ku kniežaťu. //Kniežací dvor bol zarmútený smrťou najbližšieho
         príbuzného. Nič sme tam teda nevykonali.// Prezreli sme si len knižnicu, //najchýrnejšiu v
         celom Nemecku,// ktorá usporiadaním prevyšuje vatikánsku. Odišli sme stadiaľ bez
         zaopatrenia — //bez cestovného.
   </p>
   <p>
    Celle, Braunschweig a najmä Wolfenbüttel sú pevnosti zaiste nie tie najposlednejšie.
   </p>
   <p>
    Dňa 8. septembra ráno sme boli v Helmstedte. Je to dosť veľké, ale rozrumené a
         spustošené mesto. Odpočinuli sme si len niekoľko hodín vo verejnej krčme a hneď sme stadiaľ
         putovali ďalej.// Nikoho sme tam nenavštívili; najmä preto, lebo medzi Wittenbergom a
         Helmstedtom nejestvuje priateľský styk.
   </p>
   <p>
    //Dňa 9. septembra// sme sa vrátili do Magdeburgu. //Keď sme sa naobedovali, pobrali sme
         sa ďalej a 10. septembra sme prišli// do Zerbstu. //Aj tu sme sa naobedovali a odišli sme
         do mesta Coswigu.
   </p>
   <p>
    Dňa 11. septembra sme sa šťastne vrátili do Wittenbergu.// Každý priniesol päťdesiat
         imperiálov — menej ako sme sa nádejali. Aj to sme však prijali od dobrodincov s vďačnou
         mysľou a z celého srdca želáme, aby im to Boh láskavo odplatil.
   </p>
   <p>
   </p>
   <div class="footnotes">
    <br/>
    <hr align="left"/>
    <div class="footnote">
     <p>
      <sup>
       [
       <a class="para" href="#d56e4120" name="ftn.d56e4120">
        296
       </a>
       ]
      </sup>
      <span class="emphasis">
       <em>
        knieža August
       </em>
      </span>
      — bývajúci v Halle
     </p>
    </div>
    <div class="footnote">
     <p>
      <sup>
       [
       <a class="para" href="#d56e4126" name="ftn.d56e4126">
        297
       </a>
       ]
      </sup>
      <span class="emphasis">
       <em>
        prekopávanie zeme na zaprašovanie
       </em>
      </span>
      — prekopávaním zeme sa
               zaprašovala úroda, aby bola chránená pred zlým počasím (napr. jahody vo
               vinohrade)
     </p>
    </div>
    <div class="footnote">
     <p>
      <sup>
       [
       <a class="para" href="#d56e4134" name="ftn.d56e4134">
        298
       </a>
       ]
      </sup>
      <span class="emphasis">
       <em>
        pinta
       </em>
      </span>
      — (tal.) miera na tekutiny (približne 1,5 l; štvrtina
               pinty = žajdlík)
     </p>
    </div>
    <div class="footnote">
     <p>
      <sup>
       [
       <a class="para" href="#d56e4142" name="ftn.d56e4142">
        299
       </a>
       ]
      </sup>
      <span class="emphasis">
       <em>
        Štefan Fekete
       </em>
      </span>
      — ev. rektor, diakon, farár (Küszögh) a
               zadunajský superintendent, ktorý odišiel dobrovoľne do vyhnanstva (Jena a Neumburg),
               ale po čase sa vrátil (Küszögh a Asszonyfalva, 1682), konvertoval na katolícku vieru
               a stal sa richtárom (Küszögh)
     </p>
    </div>
    <div class="footnote">
     <p>
      <sup>
       [
       <a class="para" href="#d56e4150" name="ftn.d56e4150">
        300
       </a>
       ]
      </sup>
      <span class="emphasis">
       <em>
        Valentín Zittigius
       </em>
      </span>
      — kazateľ v Merseburgu
     </p>
    </div>
    <div class="footnote">
     <p>
      <sup>
       [
       <a class="para" href="#d56e4156" name="ftn.d56e4156">
        301
       </a>
       ]
      </sup>
      <span class="emphasis">
       <em>
        knieža Kristián
       </em>
      </span>
      — bývajúci v Merseburgu
     </p>
    </div>
    <div class="footnote">
     <p>
      <sup>
       [
       <a class="para" href="#d56e4168" name="ftn.d56e4168">
        302
       </a>
       ]
      </sup>
      <span class="emphasis">
       <em>
        Salza
       </em>
      </span>
      — dnes Bad Salzelmen
     </p>
    </div>
    <div class="footnote">
     <p>
      <sup>
       [
       <a class="para" href="#d56e4174" name="ftn.d56e4174">
        303
       </a>
       ]
      </sup>
      <span class="emphasis">
       <em>
        doktor Seelmann
       </em>
      </span>
      — Kristián Seelmann, ev. rektor (Šopron) a
               farár (Kremnica, do r. 1665, Levoča, 1665 — 1674), ktorý zomrel v Nemecku ako
               superintendent (Salza)
     </p>
    </div>
    <div class="footnote">
     <p>
      <sup>
       [
       <a class="para" href="#d56e4182" name="ftn.d56e4182">
        304
       </a>
       ]
      </sup>
      <span class="emphasis">
       <em>
        doktor Backius
       </em>
      </span>
      — bývajúci v Magdeburgu
     </p>
    </div>
    <div class="footnote">
     <p>
      <sup>
       [
       <a class="para" href="#d56e4188" name="ftn.d56e4188">
        305
       </a>
       ]
      </sup>
      <span class="emphasis">
       <em>
        v hlavnom chráme sme videli truhlicu…
       </em>
      </span>
      — nejasné miesto
               (Pénterov variant, l. 153 a: quam Tecelly pfrigus cum indulgentiis reliquerat). Pod
               hlavným chrámom sa myslí gotický dóm sv. Mórica a Kataríny (13. stor.). Tecelly je
               možno skomolené meno — Ján Tserclaes Tilly (1559 — 1632). Gróf Tilly bol generálom
               cisárskej armády a vojvodcom za tridsaťročnej vojny. Dobyl Magdeburg (1630).
     </p>
    </div>
    <div class="footnote">
     <p>
      <sup>
       [
       <a class="para" href="#d56e4197" name="ftn.d56e4197">
        306
       </a>
       ]
      </sup>
      <span class="emphasis">
       <em>
        Lüneburg
       </em>
      </span>
      — mesto s kostolom sv. Jána, sv. Michala (14.
               stor.), sv. Mikuláša (začiatok 15. stor.) a so starou radnicou (13. stor.)
     </p>
    </div>
    <div class="footnote">
     <p>
      <sup>
       [
       <a class="para" href="#d56e4205" name="ftn.d56e4205">
        307
       </a>
       ]
      </sup>
      <span class="emphasis">
       <em>
        doktor Samuel Pomarius
       </em>
      </span>
      — (26. 4. 1624 v Sliezsku — 2. 3. 1683
               Lübeck), ev. farár v Nemecku (Köln, 1653, Magdeburg, superintendent v Salzwedele) a
               rektor na Slovensku (kolégium v Prešove, 1667 — 1672), ktorý odišiel do vyhnanstva
               (Spišské Podhradie) a napokon do vlasti, kde sa stal superintendentom (Lübeck). Bol
               veľmi plodným náboženským spisovateľom (napr. Dissertatio de veritate religionis
               lutheranae — Rozprava o pravdivosti luteránskeho náboženstva).
     </p>
    </div>
    <div class="footnote">
     <p>
      <sup>
       [
       <a class="para" href="#d56e4215" name="ftn.d56e4215">
        308
       </a>
       ]
      </sup>
      <span class="emphasis">
       <em>
        Hamburg…
       </em>
      </span>
      — mesto ležiace na pravom brehu Labe, ktoré má veľký
               prístav, chrám sv. Mikuláša (postavený z pieskovca), sv. Kataríny (14. — 15. stor.),
               sv. Jakuba (14. — 15. stor.), mestský dom (17. stor.) a i.
     </p>
    </div>
    <div class="footnote">
     <p>
      <sup>
       [
       <a class="para" href="#d56e4223" name="ftn.d56e4223">
        309
       </a>
       ]
      </sup>
      <span class="emphasis">
       <em>
        lüneburský knieža
       </em>
      </span>
      — dobyl pevnosť Stade, ktorú mali v rukách
               Švédi
     </p>
    </div>
    <div class="footnote">
     <p>
      <sup>
       [
       <a class="para" href="#d56e4229" name="ftn.d56e4229">
        310
       </a>
       ]
      </sup>
      <span class="emphasis">
       <em>
        obecné váhy
       </em>
      </span>
      — nejasné miesto (Pénterov variant, l. 154 a:
               publicum opus libra etiam — verejná stavba, knižnica?)
     </p>
    </div>
    <div class="footnote">
     <p>
      <sup>
       [
       <a class="para" href="#d56e4239" name="ftn.d56e4239">
        311
       </a>
       ]
      </sup>
      <span class="emphasis">
       <em>
        doktor Hellebrand
       </em>
      </span>
      — (v Laučekovom variante: Hildebrandus,
               str. 149)
     </p>
    </div>
    <div class="footnote">
     <p>
      <sup>
       [
       <a class="para" href="#d56e4249" name="ftn.d56e4249">
        312
       </a>
       ]
      </sup>
      <span class="emphasis">
       <em>
        Wolfenbüttel
       </em>
      </span>
      — mesto, ktoré má ev. hlavný chrám (1600), starý
               kniežací zámok a chýrnu knižnicu, jednu z najcennejších na svete. Založil ju knieža
               August (zomrel r. 1666).
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e4266">
       </a>
       Odchod z Wittenbergu
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    Po návrate z tejto namáhavej cesty sme ostali vo Wittenbergu celý mesiac, //aby sme sa
         zotavili.// Pretože však na tomto mieste nám nedovoľovalo zdržiavať sa slabé vybavenie
         vecami a veľké výdavky, ktoré si vyžaduje Wittenberg, rozhodli sme sa, že sa prenesieme do
         Lužice.
   </p>
   <p>
    //„Potom na radu vznešeného pána kmotra Joachima Kalinku
    <sup>
     [
     <a class="footnote" href="#ftn.d56e4277" name="d56e4277">
      313
     </a>
     ]
    </sup>
    a pána brata
    <sup>
     [
     <a class="footnote" href="#ftn.d56e4283" name="d56e4283">
      314
     </a>
     ]
    </sup>
    Pavla Majora,
    <sup>
     [
     <a class="footnote" href="#ftn.d56e4289" name="d56e4289">
      315
     </a>
     ]
    </sup>
    pozývaný listom,“ — vraví Masník — „som sa rozhodol, že opustím Wittenberg a
         odídem do Zittau. Preto som sa riadne postaral o svoje veci a rozhodol som sa, že to urobím
         pri príležitosti trhových dní v Lipsku. Medzitým pán brat Ján Simonides, môj druh v
         nešťastí, hoci si zaumienil dlhšie ostať vo Wittenbergu, zmenil svoje rozhodnutie.“
   </p>
   <p>
    Z Wittenbergu sme odišli 12. októbra a do Lipska sme prišli v trhový deň 13. októbra.
         Stadiaľ sme poslali vopred svoje truhlice do Görlitzu. Dňa 23. októbra sme odišli z Lipska
         a toho istého dňa sme prišli do Eilenburgu, kde sme strávili noc.
   </p>
   <p>
    Ráno sme sa pustili cez ozaj dlhé lesy a popoludní// sme prišli do Torgau, //kde sme
         ostali dva dni. V tom čase tu ešte býval pri Brücku (moste) Schonbor pán Pavol Michaelis.
         Ubytovali sme sa u šustra.// Na odporúčanie pána doktora Pavla Hoffmanna sme dostali z
         cirkevnej pokladnice peniaze na cestu.
   </p>
   <p>
    Dňa 26. októbra sme strávili noc v Meissene. Zdržiaval sa tam aj najjasnejší kurfirst.//
         Keď sme navštívili pána doktora Mateja Zimmermanna, povedal, že nemôžeme vyhovieť našej
         veci: „… weil ich den durchleuchtigsten Churfürst muss aufwarten“. („… lebo musím čakať na
         najjasnejšieho kniežaťa“.)
   </p>
   <p>
    Stadiaľ sme sa dostali veľmi ťažkou cestou — v lejaku a snehu — až do Freibergu.
         //Zdržali sme sa v ňom od 27. do 30. októbra. Zakúsili sme tu láskavosť ctihodného pána
         magistra Mauckipsia
    <sup>
     [
     <a class="footnote" href="#ftn.d56e4303" name="d56e4303">
      316
     </a>
     ]
    </sup>
    a pána rektora, magistra Andreja Beyera.// Pán Andrej Beyer, veľmi láskavý muž,
         nás dva razy štedro nakŕmil a napojil a pridelil nám chlapca, ktorý nás napravil k
         popredným osobám. Z radnice sme dostali list, ktorý mal takýto obsah:
   </p>
   <p>
    <span class="emphasis">
     <em>
      Freyberg, d. 17., 18. und 19. 8bris Ao 1676.
     </em>
    </span>
   </p>
   <p>
    <span class="emphasis">
     <em>
      Zweien ungarischen Exulanten, als H. Tob. Masn. Prediger zu Illawa und H. Joh.
            Simon, der Briessner Schul Rectori, wird hiemit vergünstiget obige 3. Tage über, in
            dieser Stadt für den Thüren umb eine christliche Beysteuer bescheudentlich zubitten,
            welche dann eines jeden freyen Willen nachzureichen stehet. Nach verflossenen obbemelten
            Zeit aber soll dieser Zeddel weiter nicht geltend seyn, sonder unverzüglich wieder aufs
            Rath-Haus eingelieffert und cassiret werden.
     </em>
    </span>
   </p>
   <p>
    <span class="emphasis">
     <em>
      Der Rath zu Freyberck.
     </em>
    </span>
   </p>
   <p>
    *
   </p>
   <p>
    <span class="emphasis">
     <em>
      (Vo Freibergu dňa 17., 18. a 19. októbra roku 1676.
     </em>
    </span>
   </p>
   <p>
    <span class="emphasis">
     <em>
      Dvom uhorským vyhnancom, a to pánu Tobiášovi Masníkovi, kazateľovi v Ilave, a
            pánu Jánovi Simonidesovi, rektorovi školy v Brezne, sa týmto dovoľuje v horeuvedené tri
            dni skromne prosiť od dverí k dverám v tomto meste o kresťanský príspevok, ktorý im
            každý môže dať podľa slobodného rozhodnutia. Po uplynutí horeuvedeného času nie je však
            už táto ceduľa viac platná, ale hneď sa má priniesť na radnicu a zničiť.
     </em>
    </span>
   </p>
   <p>
    <span class="emphasis">
     <em>
      Mestská rada vo Freibergu.)
     </em>
    </span>
   </p>
   <p>
   </p>
   <p>
    Keď nám priniesli list, radný pán nám pridal ešte jeden imperiál. Potom sme pokračovali
         v ceste cez Drážďany a Bischoffswerdu až do Budyšína, stadiaľ do Zittau a ďalej do
         Görlitzu.
   </p>
   <p>
    //Dňa 31. októbra sme prešli cez predmestie Drážďan.
   </p>
   <p>
    Keď sme šli z Freibergu, previezli sme sa cez Labe a pokračovali sme smerom na Lužicu.
   </p>
   <p>
   </p>
   <div class="footnotes">
    <br/>
    <hr align="left"/>
    <div class="footnote">
     <p>
      <sup>
       [
       <a class="para" href="#d56e4277" name="ftn.d56e4277">
        313
       </a>
       ]
      </sup>
      <span class="emphasis">
       <em>
        Joachim Kalinka
       </em>
      </span>
      — (1601 Ružomberok — asi 16. 6. 1678 Zittau),
               po absolvovaní domácich škôl (Radvaň, Kremnica, Bytča, Bánovce nad Bebravou a Prešov)
               ev. kantor (Radvaň, 1624), rektor (Ružomberok, 1625 — 1626), diakon (Ružomberok, 1627
               — 1633), farár (Rajec, 1634 — 1635, a Ilava, 1636 — 1673) a superintendent (od r.
               1646), ktorý bol dva razy na prešporskom súde (1671, 1673), podpísal reverz a odišiel
               do Zittau (1673). Písal slovenské duchovné piesne a latinské i slovenské kázne. Cenný
               je jeho latinský rukopisný denník z prešporského väzenia (Diarium, 1671 —
               1672).
     </p>
    </div>
    <div class="footnote">
     <p>
      <sup>
       [
       <a class="para" href="#d56e4283" name="ftn.d56e4283">
        314
       </a>
       ]
      </sup>
      <span class="emphasis">
       <em>
        pán brat
       </em>
      </span>
      — priateľské oslovenie
     </p>
    </div>
    <div class="footnote">
     <p>
      <sup>
       [
       <a class="para" href="#d56e4289" name="ftn.d56e4289">
        315
       </a>
       ]
      </sup>
      <span class="emphasis">
       <em>
        Pavol Major
       </em>
      </span>
      — rodák z Prievidze, po štúdiách (Wittenberg,
               1666, Jena) ev. rektor (Turčiansky Svätý Martin, 1669, a Ilava, 1670 — 1673), exulant
               (Zittau, 1673 — 1683), farár (Košeca, 1681 — 1683, Nozdrovice, 1690, Krnča, 1691 —
               1702, Košeca, 1703, Sklabiňa, 1704, Púchov, 1705 — 1710, Nimnica, 1711 — 1712, a
               Vieska, 1713), ktorý zomrel v Banskej Bystrici (28. 9. 1714). Napísal niekoľko
               latinských teologických dizertácií.
     </p>
    </div>
    <div class="footnote">
     <p>
      <sup>
       [
       <a class="para" href="#d56e4303" name="ftn.d56e4303">
        316
       </a>
       ]
      </sup>
      <span class="emphasis">
       <em>
        Mauckipsius
       </em>
      </span>
      — nejasné (Mauckiphius?, Pénterov variant l. 156
               a)
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e4353">
       </a>
       Lužica
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    Dňa 1. novembra sme prišli do Budyšína, kde sme sa zdržali jeden deň a dve noci.
   </p>
   <p>
    Z Budyšína sme šli 3. novembra do Neusalze, kde sme strávili noc u ctihodného pána
         Štefana Pilárika.
    <sup>
     [
     <a class="footnote" href="#ftn.d56e4364" name="d56e4364">
      317
     </a>
     ]
    </sup>
   </p>
   <p>
    Stadiaľ sme prišli 5. novembra do Zittau. Tu nám pán Daniel Moller, predtým kantor
         evanjelickej cirkvi v Trnave, teraz vyhnanec v Zittau, sprostredkoval návštevu u pána
         superintendenta. Pán Kalinka a pán Martin Tarnóczi,
    <sup>
     [
     <a class="footnote" href="#ftn.d56e4372" name="d56e4372">
      318
     </a>
     ]
    </sup>
    exulanti, sa ponáhľali do Görlitzu, ale pán superintendent ich zadržal.
   </p>
   <p>
    „Kalinkovi bolo ľúto,“ — vraví Masník — „môjho odchodu. A aby som s ním ostal, poradil
         mi, žeby som si vyzdvihol v Görlitzi truhlicu a potom sa vrátil do Zittau.“
   </p>
   <p>
    Zo Zittau sme odišli 7. novembra a cez mestá Hirschfelde a Ostritz sme prišli do
         Görlitzu.
   </p>
   <p>
    „Ostal som tu,“ — vraví Masník — „jeden týždeň. Simonides sa totiž rozhodol, že tam
         prezimuje a prenajal si byt. Ja som si však vyzdvihol truhlicu a pri príležitosti trhu 12.
         novembra som odišiel. Do Zittau som sa vrátil na druhý deň 13. novembra v piatok (bolo sv.
         Martina, biskupa).“//
   </p>
   <p>
   </p>
   <div class="footnotes">
    <br/>
    <hr align="left"/>
    <div class="footnote">
     <p>
      <sup>
       [
       <a class="para" href="#d56e4364" name="ftn.d56e4364">
        317
       </a>
       ]
      </sup>
      <span class="emphasis">
       <em>
        Štefan Pilárik
       </em>
      </span>
      — (1615 Očová — pred 8. 2. 1693 Neusalza) po
               vychodení škôl (Očová, Nemecká Ľupča, Bardejov, 1630 — 1633, a Banská Bystrica, 1633
               — 1635) ev. kantor (Ilava, 1636 — 1639), kapitán (Očová) a farár (Dolná Strehová,
               1639 — 1646, Spišská Teplica, 1646 — 1648, Svätý Ondrej, 1649, Beckov, 1652 — 1663,
               Senica, 1663 — 1672, a Neusalza, 1674 — 1693). Takmer dva mesiace bol v tureckom
               zajatí (1663). V časoch náboženského prenasledovania sa skrýval vo Veľkých Levároch
               (1672 — 1673) a napokon odišiel do Vratislavi, Zittau (1673) a Neusalze (1674).
               Napísal slovenské modlitebné knižky, epicko-reflexívnu báseň o svojom zajatí a
               vyslobodení (Sors Pilarikiana — Los Pilárika Štěpána, Žilina 1666) a nemecké
               autobiografické prózy s latinskými titulmi (Currus Jehovae mirabilis — Podivuhodný
               voz boží, Wittenberg 1678, a Turcico-Tartarica crudelitas — Ukrutnosť Turkov a
               Tatárov, Bautzen 1684).
     </p>
    </div>
    <div class="footnote">
     <p>
      <sup>
       [
       <a class="para" href="#d56e4372" name="ftn.d56e4372">
        318
       </a>
       ]
      </sup>
      <span class="emphasis">
       <em>
        Martin Tarnóczi
       </em>
      </span>
      — Tarnocius (1620 Beckov — 3. 8. 1685
               Blatnica), po štúdiách na viacerých školách (napr. Levoča, 1643, a Wittenberg, 1643 —
               1648, kde dosiahol hodnosť magistra, 1648) ev. rektor (Senica, 1648 — 1649, a
               Trenčín, 1649 — 1652), farár (Prievidza, 1652 — 1660, Diviaky, 1663 — 1673, 1683, a
               Belá, 1683), superintendent (1655 — 1673) a dvorný kazateľ na Blatnickom hrade (1684
               — 1685). Ako exulant žil v Nemecku (Zittau, 1673 — 1681). Písal formálne vycibrenú
               latinskú poéziu (Antiglypice metrica, tornate enucleata ac vermiculata — Metrické
               básne, akoby rezbársky, vybrúsene vypracované a do mozaiky zložené, Levoča 1643),
               latinské teologické dišputy a pohrebné kázne (napr. Clenodium raptum, sed non ereptum
               — Klenot uchvátený, ale neulúpený, Trenčín, 1653).
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e4386">
       </a>
       Görlitz
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    Z Görlitzu sa vrátil ctihodný pán Masník do Zittau. Zapísal mi svoje meno do pamätníčka,
         a to takto:
   </p>
   <p>
   </p>
   <p>
    <span class="emphasis">
     <em>
      Amicus certus in re certa cernitur.
     </em>
    </span>
    <sup>
     [
     <a class="footnote" href="#ftn.d56e4402" name="d56e4402">
      319
     </a>
     ]
    </sup>
   </p>
   <p>
    <span class="emphasis">
     <em>
      APPLICATIO: Hic amicus J. S. certus et praesens in re incerta seu fortunarum
            terrenarum dubia cernitur etiam in liberiori aura constitutus immutatus.
     </em>
    </span>
   </p>
   <p>
    <span class="emphasis">
     <em>
      EXPLICATIO: Convenit cum suo adiuncto Tob. Masnicio eodem genere, quippe ex
            familia sacerdotali ortus; sub iisdem praeceptoribus Eperiesini institutus; ob veritatem
            evangelii incarceratus, afflictus, abductus, venditus etc. Numero, cum nemo mortalium
            separatis a concaptivis arbiter et testis calamitatum multarum adfuerit, unus unius ope
            et praesentia recreatus saepe. Et casu tam scilicet multiplici et vario, ut dici vix
            quaeat, tamen divina miseratione et hominum pia compassione benigniter, clementer et
            potenter temperato. Eidem porro gratiae, Te amice et frater probatissime, Tuamque sortem
            et seipsum ulteriori favori, candori et memoriae Tuae commendans, T. M., q. D.
            Illaviensis, iam exul fatorum admirandorum socius, candidum adscribit Vale.
     </em>
    </span>
   </p>
   <p>
    *
   </p>
   <p>
    <span class="emphasis">
     <em>
      (Verný priateľ sa poznáva v nešťastí.
     </em>
    </span>
   </p>
   <p>
    <span class="emphasis">
     <em>
      POUŽITIE:
      <sup>
       [
       <a class="footnote" href="#ftn.d56e4429" name="d56e4429">
        320
       </a>
       ]
      </sup>
      Tento priateľ Ján Simonides, verný a nápomocný v nešťastí čiže v neistom
            pozemskom šťastí, poznáva sa nezmenený aj vtedy, keď je v slobodnom vánku.
     </em>
    </span>
   </p>
   <p>
    <span class="emphasis">
     <em>
      VYSVETLENIE: Zhoduje sa so svojím spoločníkom Tobiášom Masníkom v tom istom
            pôvode, lebo pochádza z kňazskej rodiny. Vzdelávali ho tí istí prešovskí učitelia. Pre
            pravdu evanjelia bol uväznený, sužovaný, odvlečený, predaný atď. Keď po odlúčení od
            spoluväzňov nebol nijaký smrteľník sudcom a svedkom mnohých nešťastí, veru jeden druhého
            neraz oživil svojou pomocou a podporou. A bolo to v nešťastí, takom mnohonásobnom a
            rozmanitom, že sa to sotva dá povedať, no predsa božským milosrdenstvom a ľudským
            súcitom dobrotivo, láskavo a účinne zmiernenom. Priateľ a brat najmilší, odporúčajúc
            ďalej tej istej láskavosti Teba i Tvoj osud a seba samého Tvojej najhlbšej láske,
            priazni a spomienke, pripisuje úprimné zbohom Tobiáš Masník, kedysi ilavský diakon,
            teraz vyhnanec, druh v podivuhodných osudoch.)
     </em>
    </span>
   </p>
   <p>
   </p>
   <p>
    Tu teda rozdelili pomery a okolnosti tých, čo kedysi spojil nešťastný osud, ale v srdci
         ustavične ostali najväčšími druhmi a priateľmi.
   </p>
   <p>
    Na tomto mieste som ostal celé štyri mesiace u pána Samuela Stellera, krajčíra. Venoval
         som sa posvätnému rozjímaniu, očakávajúc oslobodenie Siona
    <sup>
     [
     <a class="footnote" href="#ftn.d56e4448" name="d56e4448">
      321
     </a>
     ]
    </sup>
    a nové zhromaždenie rozptýleného Izraela.
   </p>
   <p>
    Tu je pripojený náčrt Kristovho hrobu, ktorý sa nachádza v Jeruzaleme. Pozri ten nákres
         na osobitnom papieri. Na mieste, kde jedávali žiaci,
    <sup>
     [
     <a class="footnote" href="#ftn.d56e4456" name="d56e4456">
      322
     </a>
     ]
    </sup>
    sú tieto verše:
   </p>
   <p>
    <div class="literallayout">
     <p>
      <span style="white-space: pre;">
       <span class="emphasis">
        <em>
         Sirenum instar habent ignavo perdita luxu
        </em>
       </span>
       <span class="emphasis">
        <em>
         lustra domus, silvae, rura, popina, Venus.
        </em>
       </span>
       <span class="emphasis">
        <em>
         Quae fugiens, Emerice, cava trabe caerula sulcas,
        </em>
       </span>
       <span class="emphasis">
        <em>
         multa solo passus, multa pericla salo.
        </em>
       </span>
       <span class="emphasis">
        <em>
         Ergo sedens virtus rediviva ad busta Jehovae,
        </em>
       </span>
       <span class="emphasis">
        <em>
         donatum merito vexit honore domum.
        </em>
       </span>
       <span class="emphasis">
        <em>
         Ut non parcus opum patriae haec monumenta locares,
        </em>
       </span>
       <span class="emphasis">
        <em>
         virtitutis figens celsa tropaea tuae.
        </em>
       </span>
       <span class="emphasis">
        <em>
         Sic geminas tendes palmas passoque capillo
        </em>
       </span>
       <span class="emphasis">
        <em>
         victam se Siren sub tua rura dabit.
        </em>
       </span>
       <span class="emphasis">
        <em>
         (dolu)
        </em>
       </span>
       <span class="emphasis">
        <em>
         Imitare virtutem, ne aemulare virtutem.
        </em>
       </span>
       <span class="emphasis">
        <em>
         Virtutem colere pars est, non invidere.
        </em>
       </span>
       <span class="emphasis">
        <em>
         Anno 1570
        </em>
       </span>
       <span class="emphasis">
        <em>
         (So zhubnou márnivosťou sa slávia namiesto Sirén
        </em>
       </span>
       <sup>
        [
        <a class="footnote" href="#ftn.d56e4512" name="d56e4512">
         323
        </a>
        ]
       </sup>
       <span class="emphasis">
        <em>
         domy aj lesy aj polia, krčma aj vášeň aj slasť.
        </em>
       </span>
       <span class="emphasis">
        <em>
         Pred tým ty utekáš, Imrich, a loďou rozrývaš vlny,
        </em>
       </span>
       <span class="emphasis">
        <em>
         na zemi znášajúc mnoho, mnoho aj na mori však.
        </em>
       </span>
       <span class="emphasis">
        <em>
         A tak cnosť oživená, čo meškala pri božom hrobe,
        </em>
       </span>
       <span class="emphasis">
        <em>
         so zaslúženou poctou niesla si domov ten dar.
        </em>
       </span>
       <span class="emphasis">
        <em>
         Keď si ten pamätník umiestnil v otčine, nešetriac grošom,
        </em>
       </span>
       <span class="emphasis">
        <em>
         svojej cnosti si vztýčil vznešený pamätník, ver.
        </em>
       </span>
       <span class="emphasis">
        <em>
         Ruky spínaš a Siréna premožená už rada
        </em>
       </span>
       <span class="emphasis">
        <em>
         s rozpustenými vlasmi na tvojich poliach chce byť.
        </em>
       </span>
       <span class="emphasis">
        <em>
         (dolu)
        </em>
       </span>
       <span class="emphasis">
        <em>
         Nasleduj cnosť, nerevni na cnosť.
        </em>
       </span>
       <span class="emphasis">
        <em>
         Cnosť sa patrí pestovať, nie závidieť.
        </em>
       </span>
       <span class="emphasis">
        <em>
         Roku 1570)
        </em>
       </span>
      </span>
     </p>
    </div>
   </p>
   <p>
   </p>
   <p>
    Boli napísané na pamiatku patróna Imricha, görlitzského mešťana a radného pána, ktorý
         dal toto dielo vytvoriť a postaviť na vlastné náklady, a na vlastnej pôde a pozemku, a to
         podľa náčrtu, ktorý si priniesol z Jeruzalema.
   </p>
   <p>
    Na görlitzkej radnici je erb namaľovaný roku 1511. Nad dverami, ktorými vchádza mestská
         rada na súdne rokovanie, je napísané:
   </p>
   <p>
   </p>
   <p>
    <span class="emphasis">
     <em>
      Quisquis senator officii causa curiam ingrediens, ante hoc ostium privatos
            affectus omnes abiicito. Iram, vim, odium, amicitiam, adulationem etc. Nam ut aliis
            aequus aut iniquus iudex fueris: ita quoque iudicium Dei expectabis et
            sustinebis.
     </em>
    </span>
   </p>
   <p>
    *
   </p>
   <p>
    <span class="emphasis">
     <em>
      (Každý radný pán, vchádzajúci do radnice služobne, nech pred týmto vchodom odloží
            všetky osobné city: zlosť, násilie, nenávisť, priateľstvo, pochlebníctvo atď. Lebo ako
            iných budeš spravodlivým alebo nespravodlivým sudcom, taký aj budeš očakávať a podstúpiš
            boží súd.)
     </em>
    </span>
   </p>
   <p>
   </p>
   <p>
    Na stene pod erbom je toto:
   </p>
   <p>
    <div class="literallayout">
     <p>
      <span style="white-space: pre;">
       <span class="emphasis">
        <em>
         Gleich und recht theil mit männiglich
        </em>
       </span>
       <span class="emphasis">
        <em>
         und nicht nach Gunst das Urtheil sprich.
        </em>
       </span>
       <span class="emphasis">
        <em>
         Den Armen hör, sein Noth betracht,
        </em>
       </span>
       <span class="emphasis">
        <em>
         so wirst von Gott und Welt geacht.
        </em>
       </span>
       <span class="emphasis">
        <em>
         Denn wo du hältst unrecht Gericht,
        </em>
       </span>
       <span class="emphasis">
        <em>
         wirds’ dir Gott wieder schencken nicht.
        </em>
       </span>
       *
       <span class="emphasis">
        <em>
         (Spravodlivo vyslov svoj súd,
        </em>
       </span>
       <span class="emphasis">
        <em>
         a nie podľa priazne rozsúď.
        </em>
       </span>
       <span class="emphasis">
        <em>
         Núdznych slúchaj, rozváž biedu,
        </em>
       </span>
       <span class="emphasis">
        <em>
         Boh i svet ťa sláviť budú.
        </em>
       </span>
       <span class="emphasis">
        <em>
         Keď však budeš súdiť bludne,
        </em>
       </span>
       <span class="emphasis">
        <em>
         Boh ti to ver nezabudne.)
        </em>
       </span>
      </span>
     </p>
    </div>
   </p>
   <p>
   </p>
   <p>
    Dňa 22. marca roku 1677 som odišiel z Görlitzu a 24. marca som prišiel do Vratislavi.
   </p>
   <p>
   </p>
   <div class="footnotes">
    <br/>
    <hr align="left"/>
    <div class="footnote">
     <p>
      <sup>
       [
       <a class="para" href="#d56e4402" name="ftn.d56e4402">
        319
       </a>
       ]
      </sup>
      <span class="emphasis">
       <em>
        Amicus certus…
       </em>
      </span>
      — (lat.) citát z Ciceronovho filozofického
               diela Laelius de amicitia (Laelius o priateľstve XVII, 64)
     </p>
    </div>
    <div class="footnote">
     <p>
      <sup>
       [
       <a class="para" href="#d56e4429" name="ftn.d56e4429">
        320
       </a>
       ]
      </sup>
      <span class="emphasis">
       <em>
        použitie
       </em>
      </span>
      — lat. aplikácia (aktualizované využitie
                  citátu)
     </p>
    </div>
    <div class="footnote">
     <p>
      <sup>
       [
       <a class="para" href="#d56e4448" name="ftn.d56e4448">
        321
       </a>
       ]
      </sup>
      <span class="emphasis">
       <em>
        očakávajúc oslobodenie Siona…
       </em>
      </span>
      — Jeruzalema, ktorý dobyl Titus
               a rozptýlil Izraelitov (tu v obraznom zmysle evanjelická cirkev, jej kňazi a veriaci
               v Uhorsku)
     </p>
    </div>
    <div class="footnote">
     <p>
      <sup>
       [
       <a class="para" href="#d56e4456" name="ftn.d56e4456">
        322
       </a>
       ]
      </sup>
      <span class="emphasis">
       <em>
        na mieste, kde jedávali žiaci…
       </em>
      </span>
      — zrejme v záhrade
               görlitzského radného pána Imricha, kde bola postavená aj kópia Kristovho hrobu (1481
               — 1489) a kde asi bola neskôr školská záhrada
     </p>
    </div>
    <div class="footnote">
     <p>
      <sup>
       [
       <a class="para" href="#d56e4512" name="ftn.d56e4512">
        323
       </a>
       ]
      </sup>
      <span class="emphasis">
       <em>
        Sirény
       </em>
      </span>
      — morské nymfy (víly) v gréckej mytológii, bývajúce na ostrove pri Sicílii, ktoré vábili čarovným spevom plavcov na breh, aby ich zahrdúsili a vycicali z nich krv. Spevom ich premohol len Orfeus. Znázorňovali sa so ženskou hlavou a vtáčím telom.
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e4634">
       </a>
       Sliezsko
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    Vo Vratislavi som sa najprv ubytoval v špitáli u sv. Ducha. Potom som býval bezplatne
         štrnásť dní u ctihodného pána Jána Milochovského, kde som mal vždy štedro pristrojený stôl.
         Pán na nebesiach nech mu to bohato odplatí. Dňa 4. apríla tu bol pochovaný veľmi slávnostne
         správca. Dňa 16. apríla usporiadali zasa otriasajúcu procesiu,
    <sup>
     [
     <a class="footnote" href="#ftn.d56e4643" name="d56e4643">
      324
     </a>
     ]
    </sup>
    na ktorej bolo päťdesiatdva flagelantov.
   </p>
   <p>
    Z Vratislavi som odišiel 22. apríla na koči, ktorý mi poskytol pán Droschel, a to
         zadarmo až do Bielska.
   </p>
   <p>
    Keď sa prechádza cez Brzeg, na kamennom moste vidieť erb rakúskeho panovníckeho domu a
         nad ním verše:
   </p>
   <p>
    <div class="literallayout">
     <p>
      <span style="white-space: pre;">
       <span class="emphasis">
        <em>
         Straverunt alii nobis, nos posteritati,
        </em>
       </span>
       <span class="emphasis">
        <em>
         omnibus at Christus stravit ad astra viam.
        </em>
       </span>
       *
       <span class="emphasis">
        <em>
         (Nám prv postavili iní a potomkom my zas,
        </em>
       </span>
       <span class="emphasis">
        <em>
         Kristus však postavil všetkým ku hviezdam cestu tam hor.)
        </em>
       </span>
      </span>
     </p>
    </div>
   </p>
   <p>
   </p>
   <p>
    Stadiaľ sme šli do Opoľa, kde na dome akéhosi mešťana sú verše:
   </p>
   <p>
    <div class="literallayout">
     <p>
      <span style="white-space: pre;">
       <span class="emphasis">
        <em>
         Optima sperantur, metuuntur pessima. Si quae
        </em>
       </span>
       <span class="emphasis">
        <em>
         sors dederit, forti pectore cuncta feras.
        </em>
       </span>
       *
       <span class="emphasis">
        <em>
         (Dúfame v najlepšie, najhoršieho sa bojíme veru,
        </em>
       </span>
       <span class="emphasis">
        <em>
         s udatnou mysľou však znášaj všetko, čo osud ti dá.)
        </em>
       </span>
      </span>
     </p>
    </div>
   </p>
   <p>
   </p>
   <p>
    Pri dedine Orzechowice je kaplnka, ktorú postavil nejaký žobrák.
   </p>
   <p>
    Keď som prechádzal cez Pszczynu,
    <sup>
     [
     <a class="footnote" href="#ftn.d56e4698" name="d56e4698">
      325
     </a>
     ]
    </sup>
    videl som na soche stojacej pri rybníku tento nápis:
   </p>
   <p>
    <div class="literallayout">
     <p>
      <span style="white-space: pre;">
       <span class="emphasis">
        <em>
         Effigiem Christi, dum transis, semper honora.
        </em>
       </span>
       <span class="emphasis">
        <em>
         Non hanc, quam cernis, sed Christum semper adora.
        </em>
       </span>
       *
       <span class="emphasis">
        <em>
         (Okolo Kristovej podoby idúc, vždy si ju ucti.
        </em>
       </span>
       <span class="emphasis">
        <em>
         Krista však vzývaj vždy, a nie tú podobu, ktorú tam vidíš.)
        </em>
       </span>
      </span>
     </p>
    </div>
   </p>
   <p>
   </p>
   <p>
    Na východnej strane zámku sú slnečné hodiny a na nich toto:
   </p>
   <p>
    <div class="literallayout">
     <p>
      <span style="white-space: pre;">
       <span class="emphasis">
        <em>
         Der Mittag herzu nahet, nahe dich zu uns, Herr Jesu Christ.
        </em>
       </span>
       <span class="emphasis">
        <em>
         Erhalt dein Gnaden-Strahlen bei uns zu aller Frist.
        </em>
       </span>
       *
       <span class="emphasis">
        <em>
         (Poludnie sa k nám už blíži, Kriste, k nám sa priblíž zase.
        </em>
       </span>
       <span class="emphasis">
        <em>
         Lúče svojej milosti nám zachovať ráč v každom čase.)
        </em>
       </span>
      </span>
     </p>
    </div>
   </p>
   <p>
   </p>
   <p>
    Keď som prišiel do Bielska, nad všetko očakávanie ma prijal veľmi pohostinne jeden
         mäsiar, ktorý sa volal Matej.
   </p>
   <p>
    O štrnásť dní som na koči prešiel cez poľské a uhorské hranice a prišiel som do svojej
         otčiny: z Bielska cez Żywiec, Jordanów a Wysokú do Kežmarku.
   </p>
   <p>
   </p>
   <div class="footnotes">
    <br/>
    <hr align="left"/>
    <div class="footnote">
     <p>
      <sup>
       [
       <a class="para" href="#d56e4643" name="ftn.d56e4643">
        324
       </a>
       ]
      </sup>
      <span class="emphasis">
       <em>
        otriasajúca procesia…
       </em>
      </span>
      — nejasné miesto (Laučekov variant,
               str. 152: processio thrasonica). Flagelanti (lat.) bičovali svoje telo na znak
               pokánia.
     </p>
    </div>
    <div class="footnote">
     <p>
      <sup>
       [
       <a class="para" href="#d56e4698" name="ftn.d56e4698">
        325
       </a>
       ]
      </sup>
      <span class="emphasis">
       <em>
        Pszczyna
       </em>
      </span>
      — v Laučekovom variante (str. 152): Pless (dnes
               Pszczyna v Poľsku), ktorá má sídelný zámok kniežat zo Pszczyny
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e4750">
       </a>
       Uhorsko a Poľsko
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    V otčine ma po troch rokoch a štyroch mesiacoch odlúčenia od mojich prijalo natešené
         príbuzenstvo v dedine Šariš pri Prešove. Bolo to 30. mája — v nedeľu Exaudi (Vyslyš),
    <sup>
     [
     <a class="footnote" href="#ftn.d56e4759" name="d56e4759">
      326
     </a>
     ]
    </sup>
    to jest v šiestu nedeľu po Veľkej noci. Boh veru vyslyšal prosby a náreky moje
         i mojich a nedopustil, aby spravodlivý naveky zakúšal nepokoj. Preto je Pán hoden, aby bol
         pochválený a slávený vtedy, teraz a až na veky vekov.
   </p>
   <p>
    Potom som sa pobral s pánom Andrejom Langom
    <sup>
     [
     <a class="footnote" href="#ftn.d56e4767" name="d56e4767">
      327
     </a>
     ]
    </sup>
    do Poľska, aby som našiel pre seba a svojich útulok. Šli sme cez Sącz,
         Szczepanowice, Tarnów atď. Dosť som sa presvedčil o jeho láskavom srdci, a to nielen na
         ceste, kde ma choval na vlastné trovy a poskytol mi zadarmo koňa, ale aj neskôr, lebo ma
         vystrojil peniazmi na spiatočnú cestu, aby som mohol pokračovať v cestovaní, na ktoré som
         sa podobral.
   </p>
   <p>
    Dva týždne som ostal v Szczepanowiciach a v Tarnówe. Pretože sa mi však nenaskytla
         nijaká príležitosť, aby sme tam — ako som očakával — mohli ostať a žiť, vrátil som sa do
         Uhorska a tri mesiace som trčal v kadejakých jeho kútoch: raz v Prešove, raz v Levoči,
         potom na inom mieste a v inom brlohu ako Eliáš, vyčkávajúc, dokiaľ bude vojnová vrava,
         dokiaľ búrka, dokiaľ valiace sa pohromy.
   </p>
   <p>
    Poznal som veru, že otčina je nevďačná voči statočným synom, a skôr macocha než matka,
         lebo ešte zúri voči vlastnému plodu. Vstúpil som do nej ako líška a ostal som v nej ako
         zajac, ale jej ukrutnosť ma pohla, aby som z nej napokon odišiel ako apoštol, strasúc zo
         seba prach.
   </p>
   <p>
    Dňa 5. septembra som prišiel do Žiliny. Práve tadiaľ prechádzali vojská generála Koppa a Staba.
    <sup>
     [
     <a class="footnote" href="#ftn.d56e4779" name="d56e4779">
      328
     </a>
     ]
    </sup>
   </p>
   <p>
   </p>
   <div class="footnotes">
    <br/>
    <hr align="left"/>
    <div class="footnote">
     <p>
      <sup>
       [
       <a class="para" href="#d56e4759" name="ftn.d56e4759">
        326
       </a>
       ]
      </sup>
      <span class="emphasis">
       <em>
        nedeľa Exaudi (Vyslyš)
       </em>
      </span>
      — (lat.) šiesta nedeľa po Veľkej noci
               nazvaná podľa začiatku 16. Dávidovho žalmu (Vyslyš, Pane, spravodlivú vec)
     </p>
    </div>
    <div class="footnote">
     <p>
      <sup>
       [
       <a class="para" href="#d56e4767" name="ftn.d56e4767">
        327
       </a>
       ]
      </sup>
      <span class="emphasis">
       <em>
        Andrej Lang
       </em>
      </span>
      — Simonidesov priaznivec, pravdepodobne uhorský
               kupec
     </p>
    </div>
    <div class="footnote">
     <p>
      <sup>
       [
       <a class="para" href="#d56e4779" name="ftn.d56e4779">
        328
       </a>
       ]
      </sup>
      <span class="emphasis">
       <em>
        vojská generála Koppa a Staba
       </em>
      </span>
      — nejasné miesto (Laučekov
               variant, str. 153 : copiae generalis Kopp et Stab — vojská a štáb generála
               Koppa?)
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e4787">
       </a>
       Sliezsko a Poľsko
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    Zo Žiliny som išiel cez Těšín (8 míľ), Bohumín (4 míle), Bienkowice (2 míle), Krowiarki
         (2 míle), Gościęcin (2 míle), Lewin (4 míle), Brzeg (2 míle) a Oławu (2 míle) do Vratislavi
         (4 míle). Dovedna je to 30 míľ. Tieto miesta uvádzam na okraji.
   </p>
   <p>
    Dňa 8. septembra som si poznamenal v Těšíne tieto verše, ktoré sú na krčme ležiacej pri
         moste za mestom:
   </p>
   <p>
    <div class="literallayout">
     <p>
      <span style="white-space: pre;">
       <span class="emphasis">
        <em>
         Si peregre pergas, semper de nocte quiescas.
        </em>
       </span>
       <span class="emphasis">
        <em>
         Mane cito surge, hospitium de luce capesse
        </em>
       </span>
       <span class="emphasis">
        <em>
         atgue Deum lauda surgendo sicut alauda.
        </em>
       </span>
       *
       <span class="emphasis">
        <em>
         (Keď ver do sveta ideš, nuž vždy si odpočiň v noci.
        </em>
       </span>
       <span class="emphasis">
        <em>
         Ráno však chytro vstaň a dobre sa pohosti vo dne,
        </em>
       </span>
       <span class="emphasis">
        <em>
         ako škovránok Boha chváľ v to ráno, keď vstávaš.)
        </em>
       </span>
      </span>
     </p>
    </div>
   </p>
   <p>
   </p>
   <p>
    Do Vratislavi som sa vrátil 14. septembra (to jest v deň Sv. kríža). Pretože som mal
         nedostatok prostriedkov na živobytie, hľadal som vo svojej núdzi nejakú pomoc.
   </p>
   <p>
    Dňa 9. októbra som sa pobral do Veľkého Poľska. Bol som v Rawiczi, Bojanowe, Leszne,
         Wschowe, Szlichtyngowe a Góre.
   </p>
   <p>
    Vo Wschowe
    <sup>
     [
     <a class="footnote" href="#ftn.d56e4830" name="d56e4830">
      329
     </a>
     ]
    </sup>
    sú na jednej budove verše:
   </p>
   <p>
    <div class="literallayout">
     <p>
      <span style="white-space: pre;">
       <span class="emphasis">
        <em>
         Non confundar ego, res confussima quamvis
        </em>
       </span>
       <span class="emphasis">
        <em>
         obveniat: Nam me lex regit, ordo iuvat.
        </em>
       </span>
       <span class="emphasis">
        <em>
         Accidit humanis confusio plurima rebus,
        </em>
       </span>
       <span class="emphasis">
        <em>
         non confundar ego, dum mihi Christus adest.
        </em>
       </span>
       *
       <span class="emphasis">
        <em>
         (Nič ma nezmätie, hoc vec sa pritrafí najzmätenejšia,
        </em>
       </span>
       <span class="emphasis">
        <em>
         lebo ma spravuje zákon, v poriadku podporu mám.
        </em>
       </span>
       <span class="emphasis">
        <em>
         Vo veciach ľudských často sa urobí nesmierny zmätok,
        </em>
       </span>
       <span class="emphasis">
        <em>
         nič ma nezmätie veru, Kristus keď pomoc mi dá.)
        </em>
       </span>
      </span>
     </p>
    </div>
   </p>
   <p>
   </p>
   <p>
    A na druhej strane:
   </p>
   <p>
    <div class="literallayout">
     <p>
      <span style="white-space: pre;">
       <span class="emphasis">
        <em>
         Spes confisa homini multos confusa fefellit.
        </em>
       </span>
       <span class="emphasis">
        <em>
         Sola nequit spes con — fundere fisa Deo.
        </em>
       </span>
       *
       <span class="emphasis">
        <em>
         (Nádej vložená do ľudí zmiatla a sklamala mnohých,
        </em>
       </span>
       <span class="emphasis">
        <em>
         do Boha vložená nádej nikdy však nemôže zmiasť.)
        </em>
       </span>
      </span>
     </p>
    </div>
   </p>
   <p>
   </p>
   <p>
    V týchto končinách som strávil celé tri týždne a potom som sa vrátil do Vratislavi.
    <sup>
     [
     <a class="footnote" href="#ftn.d56e4892" name="d56e4892">
      330
     </a>
     ]
    </sup>
   </p>
   <p>
   </p>
   <div class="footnotes">
    <br/>
    <hr align="left"/>
    <div class="footnote">
     <p>
      <sup>
       [
       <a class="para" href="#d56e4830" name="ftn.d56e4830">
        329
       </a>
       ]
      </sup>
      <span class="emphasis">
       <em>
        Wschowa
       </em>
      </span>
      — v Laučekovom variante (str. 154): Frauenstadium
               (nem. Fraustadt dnes Wschowa v Poľsku)
     </p>
    </div>
    <div class="footnote">
     <p>
      <sup>
       [
       <a class="para" href="#d56e4892" name="ftn.d56e4892">
        330
       </a>
       ]
      </sup>
      <span class="emphasis">
       <em>
        potom sa vrátil do Vratislavi
       </em>
      </span>
      — koniec Laučekovho variantu
               (Simonides) a za ním do konca už len PV Énterov variant (Masník)
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e4900">
       </a>
       Zittau
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    Opíšem už len niekoľkými slovami dni svojho zittauského pobytu.
   </p>
   <p>
    Druhého dňa v piatok (13. novembra na sv. Martina) ráno som prišiel do Zittau. Pán
         Daniel Moller
    <sup>
     [
     <a class="footnote" href="#ftn.d56e4911" name="d56e4911">
      331
     </a>
     ]
    </sup>
    ma zaviedol hneď v piatok k pánu superintendentovi, ktorý mi pohostinne
         poskytol zadarmo obed.
   </p>
   <p>
    Zdržiavali ma tam, a preto som ostal do soboty, zaplatiac dva kutnohorské groše a okrem
         toho zložiac za každý týždeň deväť a pol kutnohorských grošov. Mal som však ťažkosti nielen
         so stravou, ale aj s lôžkom a s rozhovorom. Šafár výborný, stravovateľ zlý: veľmi biedne
         nás kŕmil. Za lôžko mi slúžila lavica. Rozhovor bol slabý, najmä keď sa mali ostatní
         usilovať — nie ja. Často sa totiž opakoval nepríjemný spor o podpísaní reverzov, hoci som
         prosil, aby sa o tej veci mlčalo. Musel som počúvať, že to bola veľká nerozvážnosť, keď sme
         nepodpísali. Zaslúžene tak tvrdo s nami zaobchádzali pre zaťatosť a pre nerozvážne odpovede
         niektorých. Sme autochyri,
    <sup>
     [
     <a class="footnote" href="#ftn.d56e4919" name="d56e4919">
      332
     </a>
     ]
    </sup>
    donatisti.
    <sup>
     [
     <a class="footnote" href="#ftn.d56e4925" name="d56e4925">
      333
     </a>
     ]
    </sup>
    Dobre sa stalo, že som prežil odvlečenie a kríž, lebo keby som tam bol zomrel,
         muselo by sa právom pochybovať o mojej spáse. Často sa porozprávalo ešte viac podobných
         rečí. Odpovedal som na ne, že to neľutujem, ba že by som nevedel s dobrým svedomím chcieť
         alebo môcť urobiť inak, hoci by som i dnes dostal ponuku podpísať. A to bolo, čo náramne
         urážalo uši spolubývajúcich. Jestvovali však aj iné veci, ktoré ma prinútili, aby som si
         hľadal ubytovanie inde.
   </p>
   <p>
    Medzitým sa vrátil z Uhorska pán brat,
    <sup>
     [
     <a class="footnote" href="#ftn.d56e4933" name="d56e4933">
      334
     </a>
     ]
    </sup>
    ktorého som predtým v Zittau nezastihol. A pretože sa rozhodol, že sa o
         niekoľko dní vráti, prehovoril ma, aby som s ním išiel do Uhorska a navštívil domácich.
   </p>
   <p>
   </p>
   <div class="footnotes">
    <br/>
    <hr align="left"/>
    <div class="footnote">
     <p>
      <sup>
       [
       <a class="para" href="#d56e4911" name="ftn.d56e4911">
        331
       </a>
       ]
      </sup>
      <span class="emphasis">
       <em>
        Daniel Moller
       </em>
      </span>
      — učiteľ v Trnave, ktorý po podpísaní reverzu
               odišiel do Zittau (1674)
     </p>
    </div>
    <div class="footnote">
     <p>
      <sup>
       [
       <a class="para" href="#d56e4919" name="ftn.d56e4919">
        332
       </a>
       ]
      </sup>
      <span class="emphasis">
       <em>
        autochyri
       </em>
      </span>
      — (z gr.) násilníci
     </p>
    </div>
    <div class="footnote">
     <p>
      <sup>
       [
       <a class="para" href="#d56e4925" name="ftn.d56e4925">
        333
       </a>
       ]
      </sup>
      <span class="emphasis">
       <em>
        donatisti
       </em>
      </span>
      — prívrženci afrického biskupa Donata Veľkého,
               ktorý zorganizoval schizmu (cirkevný rozkol) na začiatku 14. stor. (napr. zásada, že
               ozajstnú cirkev tvoria len „synovia mučeníkov“ — donatisti)
     </p>
    </div>
    <div class="footnote">
     <p>
      <sup>
       [
       <a class="para" href="#d56e4933" name="ftn.d56e4933">
        334
       </a>
       ]
      </sup>
      <span class="emphasis">
       <em>
        pán brat
       </em>
      </span>
      — Pavol Major
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e4941">
       </a>
       Čechy
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    Rozhodol som sa navštíviť svojich domácich z mnohých dôvodov, najmä keď pán brat tvrdil,
         že to nie je nebezpečné — či už na ceste a či v otčine. Od čias uväznenia a odvlečenia do
         Itálie som už veru nevidel domácich vyše dvoch rokov. Pani svokra chorľavela tri roky.
   </p>
   <p>
    Keď som teda zveril Bohu svoje cesty, pobrali sme sa 20. decembra z Zittau.
   </p>
   <p>
    Z Zittau sme prišli do miest Jablonné a Mimoň,
    <sup>
     [
     <a class="footnote" href="#ftn.d56e4954" name="d56e4954">
      335
     </a>
     ]
    </sup>
    kde je kostol ako humno.
   </p>
   <p>
    Noc sme strávili v Bělej.
    <sup>
     [
     <a class="footnote" href="#ftn.d56e4962" name="d56e4962">
      336
     </a>
     ]
    </sup>
    Je to mesto ležiace na vŕšku a má aj zámok. Prv než sme do Bělej prišli, prešli
         sme les dlhý tri míle. Pri Bělej na kraji lesa je na vysokej skale kláštor podobný zámku.
         Volá sa Bezděz.
    <sup>
     [
     <a class="footnote" href="#ftn.d56e4968" name="d56e4968">
      337
     </a>
     ]
    </sup>
   </p>
   <p>
    V Boleslavi
    <sup>
     [
     <a class="footnote" href="#ftn.d56e4976" name="d56e4976">
      338
     </a>
     ]
    </sup>
    je opustený a spustošený zámok bez strechy.
   </p>
   <p>
    Stadiaľ sme šli do Kolína,
    <sup>
     [
     <a class="footnote" href="#ftn.d56e4984" name="d56e4984">
      339
     </a>
     ]
    </sup>
    ktorý je vzdialený sedem míľ od Prahy. Mesto leží na vŕšku a je ohradené múrom.
         Z väčšej časti je však spustošené.
   </p>
   <p>
    Potom sme prešli poniže mesta Kutnej Hory a prišli sme do českého mesta Čáslavi,
    <sup>
     [
     <a class="footnote" href="#ftn.d56e4992" name="d56e4992">
      340
     </a>
     ]
    </sup>
    ktoré má nesmierne veľké trhovisko či námestie.
   </p>
   <p>
    Stadiaľ sme odbočili napravo do Jeníkova,
    <sup>
     [
     <a class="footnote" href="#ftn.d56e5000" name="d56e5000">
      341
     </a>
     ]
    </sup>
    kde je veľký kláštor. Tu sme strávili noc.
   </p>
   <p>
    Potom sme prišli do Brodu (do Nemeckého Brodu), kde sme tomu, čo nás viezol na koči,
         zaplatili, čo sme boli dlžní.
   </p>
   <p>
    Ďalšiu cestu sme šli pešo.
   </p>
   <p>
    Naši spoločníci stadiaľ smerovali do Rakús.
   </p>
   <p>
    Toho istého dňa sme z Brodu prišli do mesta Petrovíc, kde sme strávili noc.
   </p>
   <p>
    V Petroviciach sme si najali dedinčana, ktorý nás odviezol na vlačuhách do Meziříčí.
   </p>
   <p>
   </p>
   <div class="footnotes">
    <br/>
    <hr align="left"/>
    <div class="footnote">
     <p>
      <sup>
       [
       <a class="para" href="#d56e4954" name="ftn.d56e4954">
        335
       </a>
       ]
      </sup>
      <span class="emphasis">
       <em>
        Mimoň
       </em>
      </span>
      — mestečko s kostolom sv. Petra a Pavla (14.
               stor.)
     </p>
    </div>
    <div class="footnote">
     <p>
      <sup>
       [
       <a class="para" href="#d56e4962" name="ftn.d56e4962">
        336
       </a>
       ]
      </sup>
      <span class="emphasis">
       <em>
        Bělá
       </em>
      </span>
      — mestečko, ktoré má zámok grófa Albrechta z Valdštejnu
               a augustiánsky kláštor
     </p>
    </div>
    <div class="footnote">
     <p>
      <sup>
       [
       <a class="para" href="#d56e4968" name="ftn.d56e4968">
        337
       </a>
       ]
      </sup>
      <span class="emphasis">
       <em>
        Bezděz
       </em>
      </span>
      — vrch pri obci Bezděz so zrúcaninami kráľovského
               hradu (13. stor.), kde bol krátky čas kláštor mníchov rádu sv. Augustína
     </p>
    </div>
    <div class="footnote">
     <p>
      <sup>
       [
       <a class="para" href="#d56e4976" name="ftn.d56e4976">
        338
       </a>
       ]
      </sup>
      <span class="emphasis">
       <em>
        Boleslav
       </em>
      </span>
      — Mladá Boleslav, ktorá má hrad (10. stor.),
               spustnutý v tridsaťročnej vojne
     </p>
    </div>
    <div class="footnote">
     <p>
      <sup>
       [
       <a class="para" href="#d56e4984" name="ftn.d56e4984">
        339
       </a>
       ]
      </sup>
      <span class="emphasis">
       <em>
        Kolín
       </em>
      </span>
      — mesto nad Labem, ktoré má zachované mestské hradby.
               Po švédskych vpádoch (1634, 1639 — 1640, 1643, 1648) ostalo dlho spustošené.
     </p>
    </div>
    <div class="footnote">
     <p>
      <sup>
       [
       <a class="para" href="#d56e4992" name="ftn.d56e4992">
        340
       </a>
       ]
      </sup>
      <span class="emphasis">
       <em>
        Čáslav
       </em>
      </span>
      — mesto s gotickým chrámom sv. Petra a Pavla
     </p>
    </div>
    <div class="footnote">
     <p>
      <sup>
       [
       <a class="para" href="#d56e5000" name="ftn.d56e5000">
        341
       </a>
       ]
      </sup>
      <span class="emphasis">
       <em>
        Jeníkov
       </em>
      </span>
      — mestečko s jezuitským kláštorom
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e5019">
       </a>
       Morava
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    Na Štedrý deň (ako sa tak nazýva) alebo v deň pred narodením Pána sme prišli do mesta,
         ktoré sa volá Polná. Tu sme strávili noc. Vyhovárali sme sa, že máme súrnu cestu do Znojma,
         a preto musíme ísť ďalej. Keď sa teda všetci okrem hostinskej vybrali do kostola,
         naraňajkovali sme sa. A kým boli ľudia v kostole na rannej omši, vydali sme sa na cestu.
         Pretože však napadalo veľa snehu, nenašli sme nijakú cestičku. Blúdili sme a veľmi sme sa
         unavili. Bolo vtedy 25. decembra.
   </p>
   <p>
    Napokon sme prišli do mesta Bíteše. Keď sme sa stadiaľ uberali ďalej, prešli sme tri
         dlhé lesy, ktoré sa volajú Šípy. V prvom z nich za Bítešou stojí deväť drevených krížov na
         pamiatku práve toľko zabitých osôb. Podľa nerozumného dedinského zvyku sa totiž stalo pred
         mnohými rokmi, že nejaký dedinčan uniesol inému frajerku, dokonca už zosobášenú. Na svojej
         strane mal svadobných hostí, širokú,
    <sup>
     [
     <a class="footnote" href="#ftn.d56e5030" name="d56e5030">
      342
     </a>
     ]
    </sup>
    družbu a iných. Komu patrila mladucha, toho pre ňu aj napadli. A keď ju prvý
         odvážal, bežal za ním so svojimi na vlačuhách. Strhla sa vzájomná šarvátka, v ktorej padlo
         na každej strane v streľbe a bitke deväť ľudí obojeho pohlavia. Zahynuli aj obaja ženísi,
         ale mladucha ostala nažive. Potom sa vydala za brata toho, s ktorým bola predtým
         zosobášená, a to podľa poslednej vôle zabitého brata.
   </p>
   <p>
    Potom sme prešli cez dedinu Domašov
    <sup>
     [
     <a class="footnote" href="#ftn.d56e5038" name="d56e5038">
      343
     </a>
     ]
    </sup>
    a mesto Říčany, kde sme strávili noc pri peci, lebo bola strašná zima.
   </p>
   <p>
    Stadiaľ sme prišli do Troubska,
    <sup>
     [
     <a class="footnote" href="#ftn.d56e5046" name="d56e5046">
      344
     </a>
     ]
    </sup>
    kde je kláštor, a do Modříc, ktoré sú od Brna vzdialené pol míle.
   </p>
   <p>
    Za tmy sme sa dostali do Tišnova, kde koledoval farár. Medzitým sme sa vystríhali, aby
         nás nezbadal.
   </p>
   <p>
    Ráno sme putovali dve míle pešo. Popoludní sme si najali voz na dve míle do Ořechova.
   </p>
   <p>
    Na deň mláďatiek
    <sup>
     [
     <a class="footnote" href="#ftn.d56e5058" name="d56e5058">
      345
     </a>
     ]
    </sup>
    sme prišli večer do Skalice. Nikto sa nás na nič nevypytoval.
   </p>
   <p>
   </p>
   <div class="footnotes">
    <br/>
    <hr align="left"/>
    <div class="footnote">
     <p>
      <sup>
       [
       <a class="para" href="#d56e5030" name="ftn.d56e5030">
        342
       </a>
       ]
      </sup>
      <span class="emphasis">
       <em>
        široká
       </em>
      </span>
      — žena, ktorá má pri svadbe na starosti nevestinu
               výbavu
     </p>
    </div>
    <div class="footnote">
     <p>
      <sup>
       [
       <a class="para" href="#d56e5038" name="ftn.d56e5038">
        343
       </a>
       ]
      </sup>
      <span class="emphasis">
       <em>
        Domašov…
       </em>
      </span>
      — zrejme chybné poradie obcí (správne: Tišnov,
               Domašov, Říčany, Troubsko, Modřice a Ořechov)
     </p>
    </div>
    <div class="footnote">
     <p>
      <sup>
       [
       <a class="para" href="#d56e5046" name="ftn.d56e5046">
        344
       </a>
       ]
      </sup>
      <span class="emphasis">
       <em>
        Troubsko
       </em>
      </span>
      — dedina, ktorá má kostol Panny Márie a zámok
     </p>
    </div>
    <div class="footnote">
     <p>
      <sup>
       [
       <a class="para" href="#d56e5058" name="ftn.d56e5058">
        345
       </a>
       ]
      </sup>
      <span class="emphasis">
       <em>
        deň mláďatiek
       </em>
      </span>
      — 28. december
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e5066">
       </a>
       Uhorsko
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    V Skalici sme teda strávili noc v Deň mláďatiek (bolo 28. decembra). A tu sme si
         dožičili ostať do 30. decembra.
   </p>
   <p>
    Potom sme 30. decembra nastúpili s pánom Dubraviom
    <sup>
     [
     <a class="footnote" href="#ftn.d56e5077" name="d56e5077">
      346
     </a>
     ]
    </sup>
    do koča smerom na Trenčín. Pán Szaska šiel vopred.
   </p>
   <p>
    Pán brat Pavol Major ostal v Bošáci u furmanov. Ja som však nastúpil 31. decembra na voz
         a prišiel som do Žabinca, dediny veľmi blízko Trenčína. Tu sme strávili noc u furmana,
         ktorý sa volal Vašek. Nasledujúceho dňa som svätil Nový rok, kým neprišli ku mne
         trenčianski priatelia. Naobedoval som sa s nimi a ponáhľal som sa k prístavu, lebo
         rozvodnený Váh strhol most.
   </p>
   <p>
    Keď sme sa previezli na druhú stranu, priatelia šli do Trenčína, ale ja som pokračoval v
         ceste. Stretol som človeka, ktorý šiel k pánu príbuznému Krmanovi.
    <sup>
     [
     <a class="footnote" href="#ftn.d56e5087" name="d56e5087">
      347
     </a>
     ]
    </sup>
    Pripojil som sa k nemu a prišiel som s ním k pánu príbuznému Lissovinimu
    <sup>
     [
     <a class="footnote" href="#ftn.d56e5093" name="d56e5093">
      348
     </a>
     ]
    </sup>
    do Omšenia.
   </p>
   <p>
    Stadiaľ som nasledujúceho dňa šiel do Belej a potom k sestre do Čiernej Lehoty.
   </p>
   <p>
    Keď som sa zdržiaval v Čiernej Lehote, prišiel pán brat Pavol Major, s ktorým som sa 5.
         januára vydal na cestu za domácimi. Prišli sme do Nemeckého Pravna, kde sme strávili noc.
   </p>
   <p>
    Potom sme šli do Dubového, kde sme ostali niekoľko hodín, aby sme mohli vojsť k svojim
         za hlbokej noci.
   </p>
   <p>
    Až do noci sme sa zdržiavali aj v Tepliciach a stadiaľ sme za tmavej noci vošli do
         Rakše. Potešili sme svojou prítomnosťou pani matku, manželku a domácich. Stalo sa to 6.
         januára (na Tri krále). U domácich som ostal niekoľko dní.
   </p>
   <p>
    Z Rakše sme odišli 24. januára na vlačuhách a toho istého dňa sme prišli do Čiernej
         Lehoty.
   </p>
   <p>
    V Čiernej Lehote sme si najali ďalšieho koňa pre vlačuhy a nasledujúceho dňa (to jest
         25. januára) sme pokračovali v ceste pod vrchom, ktorý sa tiahne od Krásnej Vsi do Omšenia.
         Tu nás dolapili poslední dvaja vojaci zo zabezpečujúcej uhorskej jazdy. Ostatní, čo tadiaľ
         prechádzali, boli neďaleko. Nevrátili sa však k nám. Kvôli nim sa títo neodvážili nás
         napadnúť. A pretože sme mali oblečené nemecké vojenské šaty, povedali sme, že ideme z
         vrchov do Trenčína. Domnievali sa teda, že patríme k vojsku cisárskeho veličenstva.
   </p>
   <p>
    Dňa 25. januára sme prišli k pani kmotre Kalinkovej do Kolačína. Stadiaľ sme sa 27.
         januára uberali do Prílesa a na vlačuhách smerom na Trenčín — priamo do Novej Vsi, kde
         býval pán Ján Príleský.
    <sup>
     [
     <a class="footnote" href="#ftn.d56e5114" name="d56e5114">
      349
     </a>
     ]
    </sup>
    Previezli sme sa z prístavu cez Váh s pánom Michalom Príleským a s pánom Pavlom Marklovom
    <sup>
     [
     <a class="footnote" href="#ftn.d56e5120" name="d56e5120">
      350
     </a>
     ]
    </sup>
    a zostupovali sme do Novej Vsi. Pritom nás prepadli žoldnierski jazdci, ktorí
         najprv ozbíjali jedného furmana. A aj na nás sa veľmi zastrájali, ale ponáhľali sa do
         dediny. Noc sme strávili v Novej Vsi.
   </p>
   <p>
    Dňa 28. januára sme prišli do Bošáce, kde boli furmani pána brata.
   </p>
   <p>
   </p>
   <div class="footnotes">
    <br/>
    <hr align="left"/>
    <div class="footnote">
     <p>
      <sup>
       [
       <a class="para" href="#d56e5077" name="ftn.d56e5077">
        346
       </a>
       ]
      </sup>
      <span class="emphasis">
       <em>
        Dubravius
       </em>
      </span>
      — Daniel, ev. kňaz v Skalici, autor latinskej
               dizertácie a apológie (alebo Štefan, pochádzajúci zo Skalice, študent na univerzite v
               Lipsku?)
     </p>
    </div>
    <div class="footnote">
     <p>
      <sup>
       [
       <a class="para" href="#d56e5087" name="ftn.d56e5087">
        347
       </a>
       ]
      </sup>
      <span class="emphasis">
       <em>
        Krman
       </em>
      </span>
      — Daniel Krman st. (1624 Motešice — 30. 6. 1687 Turá
               Lúka) po vychodení škôl (napr. Prievidza, Košice a Bánovce nad Bebravou) ev. farár
               (Sádok, 1650 — 1652, Myjava 1652 — 1659, 1683, Bobot, 1661, Blesovce, 1661 — 1663,
               Turá Lúka, 1664 — 1673, 1683 — 1687, Ozorovce, 1682, a Myjava, 1683), ktorý sa
               skrýval pred Turkami (Omšenie, 1663) a v časoch náboženského prenasledovania (na
               rôznych miestach v rokoch 1672 — 1682). Mal za ženu Masníkovu sestru Annu. Písal
               slovenskú duchovnú poéziu.
     </p>
    </div>
    <div class="footnote">
     <p>
      <sup>
       [
       <a class="para" href="#d56e5093" name="ftn.d56e5093">
        348
       </a>
       ]
      </sup>
      <span class="emphasis">
       <em>
        Lissovini
       </em>
      </span>
      — Samuel Lišovíni, žijúci v Omšení
     </p>
    </div>
    <div class="footnote">
     <p>
      <sup>
       [
       <a class="para" href="#d56e5114" name="ftn.d56e5114">
        349
       </a>
       ]
      </sup>
      <span class="emphasis">
       <em>
        Ján a Michal Príleský
       </em>
      </span>
      — zemania v Prílesí a v Novej
               Vsi
     </p>
    </div>
    <div class="footnote">
     <p>
      <sup>
       [
       <a class="para" href="#d56e5120" name="ftn.d56e5120">
        350
       </a>
       ]
      </sup>
      <span class="emphasis">
       <em>
        Pavol Marklov
       </em>
      </span>
      — asi Marklovský, zeman
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e5130">
       </a>
       Odchod z Uhorska
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    V Bošáci sme ostali až do 3. februára, lebo furmani ešte neboli prichystaní. A keď sme
         sa tohto dňa stadiaľ pohli, hľa, v blízkej riečke pri Bošáci, ktorá bola vtedy rozvodnená,
         sa voz zakolísal a prevrátil! Chcel som prejsť cez riečku, ale kôň, ktorý sa usiloval
         dostať sa prednými nohami z riečky na breh, padol mi na chrbát a ja som sa celý ponoril a
         pohrúžil do vody.
   </p>
   <p>
    Z Bošáce sme šli do Nového Mesta pri Váhu, lebo jeden z vozov sa mal naložiť vo Vrbovom.
         Pretože bola nesmierna zima, musel som si osušiť šaty. Náhlili sme sa teda k pani Zuzane do Piešťan,
    <sup>
     [
     <a class="footnote" href="#ftn.d56e5141" name="d56e5141">
      351
     </a>
     ]
    </sup>
    ktorá mi preukázala veľkú láskavosť. Šaty položila k teplej peci a občerstvila
         ma pitím i jedlom.
   </p>
   <p>
    Toho istého dňa sme prišli do Vrbového, kde pán brat kúpil slivky. A keď sme tam boli už
         dve noci, nasledujúceho večera sa domáci pán v našej prítomnosti tak pretekal v
         ostrovtipnosti s odpadlíckym richtárom, že by nás bol ľahko priviedol do nebezpečenstva.
   </p>
   <p>
    Dňa 5. februára ráno sme odišli z Vrbového. A keďže dolina bola na mnohých miestach
         močaristá z okolitých prameňov, len ťažko sa dali stadiaľ vozy vyviesť ešte toho istého dňa
         do Brezovej.
   </p>
   <p>
    Ako sme prišli pod brezovský vŕšok, vzali záprah od oboch vozov, aby vytiahli prvý voz
         do vŕšku asi štvrť míle. Odviedli oba kone. Išli popredku, pričom sa k nim pripojil aj pán
         brat. Keď ma opustili, ostal so mnou iba furman, ale aj ten vystúpil na vŕšok a nasledoval
         ostatných, akonáhle sa zozimilo.
   </p>
   <p>
    Mnohí dedinčania tam majú po lesoch postavené domy. Z jednej chatrče ležiacej vo
         vinohrade na tri výstrely vyzeral akýsi dedinčan so synom. Videl, že som sám pri opustenom
         voze. Hneď som zbadal, že vyšiel z domu. Pozoroval som ho, ako odchádza. Dedinčan vošiel do
         krovia a vytrvalo na mňa striehol. Potom podíde ku kope sena, ktorá je blízko mňa, a tam sa
         schová. Podchvíľou vytŕča hlavu a zíza na mňa. Voz som nemohol opustiť a keby som sa bol
         dal na útek, ľahko by ma bol dostihol. Pristúpi k vozu. Na sebe má dotrhaný kožuch a hlavu
         ustavične pokrytú čiapkou. A vtedy príde aj syn, ktorý si všetko obďaleč obzeral, hádam aby
         bol naporúdzi otcovi. Dedinčan sa vypytuje, čo vezieme. Pod šatami skrýva veľkú sekeru. Keď
         vidím, ako ju stíska a berie do rúk, začnem ustupovať s tvárou obrátenou k nemu a pýtam sa,
         prečo ma prenasleduje. Zastane a osloví ma. Ako som tak ustupoval, už sme obišli voz. V
         ruke som držal meč. Dedinčan mal tvár celú zmenenú a prepadnutú. Ani raz mi nepozrel do
         tváre, oči upieral do zeme a vyzeral ako šialený vrah.
   </p>
   <p>
    Hľa, medzitým sa vynorí z vyššie položeného lesa na otvorenom vŕšku furman! Zakričal som
         naňho, či už prídu aj ostatní. Keď prisvedčí, hľa, dedinčan si oprie bradu o sekeru, obzerá
         si voz, čuduje sa, a tak zmení svoje konanie! Furman povedal, že keď už bol blízko tých, čo
         viedli voz na vŕšok a s ktorými sa mal vrátiť, hľa, zrazu ho ovanul akýsi vietor a celý
         vyplašený si spomenul, že ma nechal samého! Preto sa chytro vrátil k vozu. Bol to Juraj
         Hubný z Bošáce. Keby nebol v okamihu prišiel namiesto richtára alebo žida,
    <sup>
     [
     <a class="footnote" href="#ftn.d56e5157" name="d56e5157">
      352
     </a>
     ]
    </sup>
    tento dedinčan by ma bol celkom isto napadol.
   </p>
   <p>
    Napokon sa priblížil dedinčanov syn, ktorý sa v tom kriku od nás odpratal. Povedal
         rozhorčene otcovi, prečo hneď nedokončil, čo zamýšľal. Jeho slová počul furman. Potom sa
         pobrali do domčeka. Medzitým prišli so záprahom.
   </p>
   <p>
    Stalo sa to toho istého dňa (5. februára), ktorý bol pre mňa naozaj osudným a
         pamätihodným dňom.
   </p>
   <p>
    Noc sme strávili v Brezovej.
   </p>
   <p>
    Na horách bolo veľa snehu a na rovinách poľadovica. Preto sme horko-ťažko prišli 6.
         februára večer do Sobotišťa. Vozy sme nechali na noc uprostred vŕšku nad Prietržou. Čakali
         sme do nasledujúceho dňa (bola piata nedeľa po Troch kráľoch), kým neprídu vozy do
         Sobotišťa. Keďže pán brat nezaplatil židovi v colnici clo od všetkých koní, žid odplašil
         dva kone. Ja som ostal za mestom. Vec sa dostala k vznešenému pánu Jurajovi Nyárymu,
    <sup>
     [
     <a class="footnote" href="#ftn.d56e5172" name="d56e5172">
      353
     </a>
     ]
    </sup>
    kde nám hrozilo nemalé nebezpečenstvo, najmä mne. Preťahovala sa najmenej dve
         hodiny. Sluhovia tohto pána prišli aj za mnou. Vznešenému Nyárymu sme dali namiesto troch
         florénov moju pušku — karabínu. Dva florény sme zložili z peňazí, ktoré sme mali v
         hotovosti. Jeden sa napokon poslal zo Skalice. Aj tu bola prítomná božia ochrana.
   </p>
   <p>
    Dňa 8. februára sme prišli do Skalice, kde sme sa naobedovali a ešte toho istého dňa sme
         pokračovali v ceste. Medzitým sa vody Moravy premenili na hrubý ľad, ktorý sa však lámal.
         Preto vozy postupovali len ťažko a pomaly. Museli tam ostať stáť a kone sa s nami vrátili
         do spomenutej obce. Strávili sme v nej noc a potom sme sa vrátili k vozom. Veľmi namáhavo
         ich vyviedli z ľadu a z rozvodnenej rieky do Rohatca. Trvalo to celý deň.
   </p>
   <p>
    Dňa 11. februára sme prišli do Brna, kde sa nám zlomil prázdny voz, pričom sa poranil
         furman. Kone sa totiž splašili celkom ako zajace. Zaplatili sme tridsiatok aj clo a šli sme
         ďalej.
   </p>
   <p>
    Uberali sme sa cez Troubsko do Říčan, cez lesy Šípy do Domašova, Bíteše, Křižanova a
         Žďáru.
   </p>
   <p>
    Stadiaľ sme sa hneď dostali na územie Čiech, kde sme prešli cez Losenicu, Žižkov,
    <sup>
     [
     <a class="footnote" href="#ftn.d56e5186" name="d56e5186">
      354
     </a>
     ]
    </sup>
    Borovú, Vilémov, Netřebice (hostinec pod Kutnou Horou), Poděbrady, Šurany,
         Boleslav, Bělú, Mimoň a Jablonné.
   </p>
   <p>
    Z Jablonného sme prišli 8. februára do Zittau. Ostal som tu u pána superintendenta od
         svojho návratu až do zittauského trhu, ktorý sa koná v druhú pôstnu nedeľu. Boli to tri
         týždne. Pre rozmanité pľuhavstvá som však opustil toto ubytovanie a našiel som si iné: u
         pána Kristiána Schmidta, kde ma prijala zadarmo za spolubývajúceho zbožná vdova, ktorá sa
         volala Rosina. Bola to stará žena. Mala očnú chorobu. Považovala ma za hodného lôžka.
    <sup>
     [
     <a class="footnote" href="#ftn.d56e5194" name="d56e5194">
      355
     </a>
     ]
    </sup>
    Nech jej to odplatí Pán! Na tomto byte som ostal jedenásť týždňov, to jest od
         pôstneho týždňa do šiestej nedele po Veľkej noci.
   </p>
   <p>
   </p>
   <div class="footnotes">
    <br/>
    <hr align="left"/>
    <div class="footnote">
     <p>
      <sup>
       [
       <a class="para" href="#d56e5141" name="ftn.d56e5141">
        351
       </a>
       ]
      </sup>
      <span class="emphasis">
       <em>
        do Piešťan
       </em>
      </span>
      — nejasné miesto (Pénterov variant, l. 162 a:
               Peskiana, meno Pešková?)
     </p>
    </div>
    <div class="footnote">
     <p>
      <sup>
       [
       <a class="para" href="#d56e5157" name="ftn.d56e5157">
        352
       </a>
       ]
      </sup>
      <span class="emphasis">
       <em>
        namiesto richtára alebo žida
       </em>
      </span>
      — nejasné miesto (Pénterov
               variant, l. 163 b: loco quaestorus vel Iudaei)
     </p>
    </div>
    <div class="footnote">
     <p>
      <sup>
       [
       <a class="para" href="#d56e5172" name="ftn.d56e5172">
        353
       </a>
       ]
      </sup>
      <span class="emphasis">
       <em>
        Juraj Nyáry
       </em>
      </span>
      — gróf, člen starého šľachtického rodu Nyáryovcov
               na Branči
     </p>
    </div>
    <div class="footnote">
     <p>
      <sup>
       [
       <a class="para" href="#d56e5186" name="ftn.d56e5186">
        354
       </a>
       ]
      </sup>
      <span class="emphasis">
       <em>
        Žižkov
       </em>
      </span>
      — v Pénterovom variante (l. 165 a): Iskow (Itkov?,
               Jirkov?), možno dnešné Žižkovo Pole
     </p>
    </div>
    <div class="footnote">
     <p>
      <sup>
       [
       <a class="para" href="#d56e5194" name="ftn.d56e5194">
        355
       </a>
       ]
      </sup>
      <span class="emphasis">
       <em>
        považovala ma za hodného lôžka
       </em>
      </span>
      — nejasné miesto (Pénterov
               variant, l. 163 b: lecto me fuit dignata — … manželského lôžka, chcela ma za
               manžela?)
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e5202">
       </a>
       Ďalší odchod do Uhorska
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    Z istých dôvodov som sa znova vrátil do Uhorska. Bolo to najmä preto, lebo som chcel
         odviesť z Uhorska svoju manželku a mal sa ženiť aj môj pán brat.
   </p>
   <p>
    Keď sa teda v máji tohto roku (to jest 1677) vrátil pán brat z Lipska, pohli sme sa 25.
         mája z Zittau. Prišli sme do Hirschfelde a stadiaľ cez Ostritzu ešte toho istého dňa do
         Görlitzu. Stretol som sa tam so ctihodným pánom Gebeliom
    <sup>
     [
     <a class="footnote" href="#ftn.d56e5213" name="d56e5213">
      356
     </a>
     ]
    </sup>
    a pánom Urbanovičom.
    <sup>
     [
     <a class="footnote" href="#ftn.d56e5219" name="d56e5219">
      357
     </a>
     ]
    </sup>
   </p>
   <p>
    V Görlitzi sme si najali koč a šli sme do Bołesławca, kde sme nocovali. Potom sme si
         najali koč s jedným pocestným z krčmy a prišli sme do Złotoryje.
    <sup>
     [
     <a class="footnote" href="#ftn.d56e5227" name="d56e5227">
      358
     </a>
     ]
    </sup>
   </p>
   <p>
    Stadiaľ sme šli pešo 24. mája do Legnice, kde sme strávili noc. A potom sme sa s
         furmanmi pustili smerom na Vratislav.
   </p>
   <p>
    Dňa 29. mája sme prišli do Vratislavi, kde sme natrafili na levočských furmanov. Najali
         sme si ich až do Žiliny, kam nás zaviezli za štyri florény. Odišli sme s nimi hneď
         nasledujúceho dňa, to jest 30. mája (vtedy bola šiesta nedeľu po Veľkej noci) a 31. mája
         sme boli v Brzegu. Stadiaľ sme šli cez Sliezsko a 3. júna sme prišli k Jablunkovu. Boli s
         nami aj dvaja sedmohradskí študenti. Pripojil som sa teda k nim ako študent. A hoci nám v
         Jablunkove hrozilo veľké nebezpečenstvo, lebo tam bola cisárska vojenská stráž, predsa sme
         šťastlivo prešli. Prísnejšiemu vypočúvaniu zabránili oficieri z regimentu generála Koppa,
         ktorí vchádzali druhou bránou a šli pred ďalším regimentom. Keď sa vzájomne zdravili,
         všetci nás prepustili. Vtedy tam bol uväznený Ján Skalický.
    <sup>
     [
     <a class="footnote" href="#ftn.d56e5237" name="d56e5237">
      359
     </a>
     ]
    </sup>
   </p>
   <p>
    A tak sme sa šťastlivo dostali do Kysuce,
    <sup>
     [
     <a class="footnote" href="#ftn.d56e5245" name="d56e5245">
      360
     </a>
     ]
    </sup>
    kde sme stretli roztrúsený celý regiment, ale nikto nás neobťažoval. Mnohí
         vojaci mi prichodili známi, lebo som bol s nimi deväť mesiacov v Leopoldove. Ani jeden ma
         však nespoznal.
   </p>
   <p>
    Dňa 6. júna (to jest v prvý svätodušný sviatok) sme prišli do Rakše. Našiel som vtedy
         pani svokru trochu sviežejšiu, ale táto nešťastnica mala sotva pokojný životný údel.
   </p>
   <p>
    U pani svokry som ostal celé leto až do sviatku sv. Michala. Po sobáši príbuznej panny
         Judity a Pavla Majora som sa pohol vo sviatok sv. Michala z Rakše. Všetci prítomní — pani
         svokra a ostatní domáci — plakali. Manželka ma odprevadila až do Kolačína, kde som nechal
         uhorské šaty a odporučil som manželku Bohu.
   </p>
   <p>
   </p>
   <div class="footnotes">
    <br/>
    <hr align="left"/>
    <div class="footnote">
     <p>
      <sup>
       [
       <a class="para" href="#d56e5213" name="ftn.d56e5213">
        356
       </a>
       ]
      </sup>
      <span class="emphasis">
       <em>
        Gebelius
       </em>
      </span>
      — pravdepodobne uhorský exulant, ktorý žil v
               Görlitzi
     </p>
    </div>
    <div class="footnote">
     <p>
      <sup>
       [
       <a class="para" href="#d56e5219" name="ftn.d56e5219">
        357
       </a>
       ]
      </sup>
      <span class="emphasis">
       <em>
        Urbanovič
       </em>
      </span>
      — Andrej, ev. farár (Vrbové), ktorý podpísal
               reverz, ale podpis aj odvolal (1674) a musel odísť na galeje (1675). Žil v exile
               (Brieg, Vratislav a Wismar, kde aj zomrel roku 1681).
     </p>
    </div>
    <div class="footnote">
     <p>
      <sup>
       [
       <a class="para" href="#d56e5227" name="ftn.d56e5227">
        358
       </a>
       ]
      </sup>
      <span class="emphasis">
       <em>
        Złotoryja
       </em>
      </span>
      — v Pénterovom variante (l. 165 b): Goldberga (dnes
               Złtoryja v Poľsku)
     </p>
    </div>
    <div class="footnote">
     <p>
      <sup>
       [
       <a class="para" href="#d56e5237" name="ftn.d56e5237">
        359
       </a>
       ]
      </sup>
      <span class="emphasis">
       <em>
        Ján Skalický
       </em>
      </span>
      — Masníkov známy, ktorého väznili v
               Jablunkove
     </p>
    </div>
    <div class="footnote">
     <p>
      <sup>
       [
       <a class="para" href="#d56e5245" name="ftn.d56e5245">
        360
       </a>
       ]
      </sup>
      <span class="emphasis">
       <em>
        Kysuca
       </em>
      </span>
      — zaiste dnešné Kysucké Nové Mesto
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e5259">
       </a>
       Odchod z Uhorska
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    Dňa 6. októbra som odišiel z Kolačína do Bošáce. Tu som čakal až do 8. októbra, kým pán
         brat nenaložil na voz slivky. Potom som odišiel z Bošáce do Nivnice (2 míle).
   </p>
   <p>
    Na Morave som prešiel cez Brod, Ostrov, Bzenec (4 míle od Nivnice), Hostěrad
    <sup>
     [
     <a class="footnote" href="#ftn.d56e5270" name="d56e5270">
      361
     </a>
     ]
    </sup>
    (4 míle od Bzenca), Modřice, Brno, Říčany (vzdialené 5 míľ), Domašov (deväť
         krížov, práve toľko zabitých ľudí), Bíteš, Křižanov (vzdialený od Říčan 4 míle) a Žďár (3
         míle od Křižanova), v Čechách zasa cez Losenicu (1 míľa), Žižkov, Borovú, Vilémov (hostinec
         pred Kutnou Horou), Poděbrady, Šurany a Jablonné.
   </p>
   <p>
    Dňa 28. októbra (to jest v deň Šimona Júdu) som sa vrátil do Zittau.
   </p>
   <p>
   </p>
   <div class="footnotes">
    <br/>
    <hr align="left"/>
    <div class="footnote">
     <p>
      <sup>
       [
       <a class="para" href="#d56e5270" name="ftn.d56e5270">
        361
       </a>
       ]
      </sup>
      <span class="emphasis">
       <em>
        Hostěrad
       </em>
      </span>
      — dnešné Velké Hostěrádky?
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e5280">
       </a>
       Cesta do Gdanska
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    V šiestu nedeľu po Veľkej noci roku 1678 som sa pohol s pekármi z Zittau do Vratislavi a
         stadiaľ zasa s pánom Simonidesom do Pruska.
   </p>
   <p>
    V Sliezsku sme prešli predovšetkým tieto mestá: Milicz (vzdialený 8 míľ od Vratislavi) a
         Zduny (vzdialené od Milicza 2 míle).
   </p>
   <p>
    V Poľsku sme šli do Kożminu (vzdialený 2 míle od predošlého mesta) a Jarocinu (2 míle),
         kde sme konečne prešli cez rieku Wartu. Pán Simonides sa v nej poumýval. Mesto Jarocin je
         od Warty vzdialené tri míle.
   </p>
   <p>
    Potom sme prišli do Powidze (6 míľ od Warty), ktorá leží nad jazerom dlhým tri míle. Je
         v ňom veľa rýb a rakov.
   </p>
   <p>
    Stadiaľ sme sa pobrali do Strzelna (4 míle).
   </p>
   <p>
    Keď sme šli ďalej, po pravej strane sme zanechali zámok Kruszwicu, kde myši zožrali kráľa.
    <sup>
     [
     <a class="footnote" href="#ftn.d56e5299" name="d56e5299">
      362
     </a>
     ]
    </sup>
   </p>
   <p>
    Prešli sme ďalej cez Inowrocław (2 míle), skadiaľ nás akýsi žid zaviezol na voze cez
         Gniewkowo (2 míle) do Toruňa (3 míle). Od Gniewkowa po Toruň
    <sup>
     [
     <a class="footnote" href="#ftn.d56e5307" name="d56e5307">
      363
     </a>
     ]
    </sup>
    sa tiahnu lesy dlhé tri míle.
   </p>
   <p>
    Do Toruňa v Prusku sme prišli 4. júla (to jest v pondelok po štvrtej nedeli Trojičnej).
         Zdržali sme sa tam takmer týždeň. Akýsi človek tu vošiel do Visly, ktorá tečie okolo, aby
         sa poumýval, ale hneď sa utopil. Našli ho a pochovali až na tretí deň.
   </p>
   <p>
    V torunskom chráme Blahoslavenej Panny Márie je pod krížom napísané:
   </p>
   <p>
    <div class="literallayout">
     <p>
      <span style="white-space: pre;">
       <span class="emphasis">
        <em>
         Ita mea me pietas ligno confixit in alto.
        </em>
       </span>
       <span class="emphasis">
        <em>
         Hic me solus amor, non mea culpa tenet.
        </em>
       </span>
       *
       <span class="emphasis">
        <em>
         (Na toto drevo hor moja láska ma pribila pevne.
        </em>
       </span>
       <span class="emphasis">
        <em>
         Tu ma nedrží vina, láska len drží ma tu.)
        </em>
       </span>
      </span>
     </p>
    </div>
   </p>
   <p>
   </p>
   <p>
    Za odvezenie z Vratislavi do Toruňa sme kočišom obaja zaplatili po päť ríšskych
         florénov, za stravu jeden ríšsky florén.
   </p>
   <p>
    Pretože som ochorel, nešli sme už do ďalších miest, ale z Gdanska sme sa vrátili do
         Vratislavi.
   </p>
   <p>
    Najali sme si voz (obaja po sedem ríšskych florénov) a 15. júla sme sa pohli a nastúpili
         cestu z Gdanska. Veľkú láskavosť nám tu preukázal pán Benedikt Homrichsdorff, mladý kupec,
         chudobný, ale štedrý. Pochádzal z Vratislavi. Poskytol nám dva ríšske florény na cestu,
         lôžko a sprevádzal nás, keď sme šli cez Szkoty.
    <sup>
     [
     <a class="footnote" href="#ftn.d56e5343" name="d56e5343">
      364
     </a>
     ]
    </sup>
    Boh nech mu to odplatí a takisto aj ostatným dobrodincom, ktorí nám pomohli v
         najväčšej núdzi!
   </p>
   <p>
    Ďalej sme prešli cez tieto mestá: Starogard (vzdialený 6 míľ od Gdanska, rieka Zür
    <sup>
     [
     <a class="footnote" href="#ftn.d56e5351" name="d56e5351">
      365
     </a>
     ]
    </sup>
    ), Bremburg
    <sup>
     [
     <a class="footnote" href="#ftn.d56e5357" name="d56e5357">
      366
     </a>
     ]
    </sup>
    (6 míľ), Bydgoszcz (6 míľ, rieka Brda) a Inowrocław.
   </p>
   <p>
    Dňa 23. augusta sme sa z Inowrocława vrátili do Vratislavi, a to tou istou cestou,
         ktorou sme tam išli a putovali. Pretože moja choroba ešte neustúpila, dva týždne ma liečil
         doktor. Keď som bol už vo Vratislavi, prišiel list od brata Pavla Majora o smrti panej
         svokry.
   </p>
   <p>
    V mojej najväčšej biede prišla do Vratislavi nad všetko očakávanie moja manželka s dvoma
         bratancami, Danielom Krmanom
    <sup>
     [
     <a class="footnote" href="#ftn.d56e5367" name="d56e5367">
      367
     </a>
     ]
    </sup>
    a Jánom Domkovičom,
    <sup>
     [
     <a class="footnote" href="#ftn.d56e5373" name="d56e5373">
      368
     </a>
     ]
    </sup>
    a s príbuzným Andrejom Sartoriom,
    <sup>
     [
     <a class="footnote" href="#ftn.d56e5379" name="d56e5379">
      369
     </a>
     ]
    </sup>
    ba aj s mojou dcérou Alžbetou. Privítal som ich 15. septembra v krčme U zlatého
         meča.
   </p>
   <p>
   </p>
   <div class="footnotes">
    <br/>
    <hr align="left"/>
    <div class="footnote">
     <p>
      <sup>
       [
       <a class="para" href="#d56e5299" name="ftn.d56e5299">
        362
       </a>
       ]
      </sup>
      <span class="emphasis">
       <em>
        zámok Kruszwica, kde myši zožrali kráľa
       </em>
      </span>
      — biskupský zámok v
               poľskom meste Kruszwica, z ktorého ostala len 30 m vysoká Myšia veža (vlastne Mýtna
               veža). Podľa povesti bájny poľský knieža Popiel II., ktorý dal otráviť svojich
               strýkov, musel ujsť na ostrov do drevenej veže, kde ho zožrali myši, ktoré vyrástli z
               tiel otrávených strýkov.
     </p>
    </div>
    <div class="footnote">
     <p>
      <sup>
       [
       <a class="para" href="#d56e5307" name="ftn.d56e5307">
        363
       </a>
       ]
      </sup>
      <span class="emphasis">
       <em>
        Toruň
       </em>
      </span>
      — mesto, ktoré má radnicu (1393), chrám Panny Márie
               (13. — 14. stor.) a i.
     </p>
    </div>
    <div class="footnote">
     <p>
      <sup>
       [
       <a class="para" href="#d56e5343" name="ftn.d56e5343">
        364
       </a>
       ]
      </sup>
      <span class="emphasis">
       <em>
        Szkoty
       </em>
      </span>
      — predmestie Gdanska
     </p>
    </div>
    <div class="footnote">
     <p>
      <sup>
       [
       <a class="para" href="#d56e5351" name="ftn.d56e5351">
        365
       </a>
       ]
      </sup>
      <span class="emphasis">
       <em>
        rieka Zür
       </em>
      </span>
      — Czier?
     </p>
    </div>
    <div class="footnote">
     <p>
      <sup>
       [
       <a class="para" href="#d56e5357" name="ftn.d56e5357">
        366
       </a>
       ]
      </sup>
      <span class="emphasis">
       <em>
        Bremburg
       </em>
      </span>
      — Bromberg? (Bydgoszcz?)
     </p>
    </div>
    <div class="footnote">
     <p>
      <sup>
       [
       <a class="para" href="#d56e5367" name="ftn.d56e5367">
        367
       </a>
       ]
      </sup>
      <span class="emphasis">
       <em>
        Daniel Krman
       </em>
      </span>
      — (28. 8. 1663 Omšenie — 23. 9. 1740
               Bratislava), syn Daniela Krmana st., po štúdiách na Slovensku (Sobotište, asi 1669 —
               1674, Ilava — asi 1674, Trenčín, asi 1675, Diviacka Nová Ves, asi 1675, 1680 — 1681,
               a Obdokovce, asi 1676) a v cudzine (Vratislav, 1678 — 1680, 1681 — 1682, Lipsko,
               1682, a Wittenberg, 1682 — 1683), ev. rektor (Ilava, 1684, a Mošovce, 1684 — 1687),
               ev. farár (Turá Lúka, 1687 — 1690, Myjava, 1690 — 1699, 1700 — 1704, 1711 — 1729,
               Žilina, 1704 — 1708, a Bardejov, 1709 — 1710) a superintendent (1706 — 1708), ktorý
               bol prenasledovaný a väznený (Čachtice, 1699) a zdržiaval sa i v exile (napr. v
               Zittau, Wittenbergu a Berlíne, 1699 — 1700). R. 1707 ho poverili, aby šiel s
               náboženským posolstvom za švédskym kráľom Karolom XII. (1682 — 1718), ktorý bojoval v
               Bielorusku proti cárovi Petrovi Veľkému (1672 — 1725). Po vybavení poslania (1708 —
               1709) sa musel skrývať na viacerých miestach (napr. v Bardejove, Prešove a
               Podlužanoch, 1710 — 1711). Napokon ho na dlhotrvajúcom súdnom procese (1729 — 1731)
               odsúdili na doživotný žalár na Bratislavskom hrade, kde aj zomrel. Bol významným
               spisovateľom, prekladateľom a vydavateľom (Rudimenta grammaticae Slavicae — Základy
               slovenskej gramatiky, 1704; Fata familiae Krmannianae — Osudy Krmanovskej rodiny,
               1692 — 1708; Kniha života, Žilina 1704; Itinerarium — Cestovný denník, asi 1709 —
               1711; Trium Kermannorum exilia — Vyhnanstva troch Krmanovcov, asi 1717, a i.).
               Najcennejší je cestovný denník Itinerarium, v ktorom Krman opisuje svoje zážitky z
               cesty za Karolom XII.
     </p>
    </div>
    <div class="footnote">
     <p>
      <sup>
       [
       <a class="para" href="#d56e5373" name="ftn.d56e5373">
        368
       </a>
       ]
      </sup>
      <span class="emphasis">
       <em>
        Ján Domkovič
       </em>
      </span>
      — Domko, syn ev. farára Matúša Domku v Omšení,
               Krmanov bratanec, lebo manželka D. Krmana st. Anna a Domkova manželka Judita boli
               Masníkove sestry. Obaja bratanci prišli na štúdiá do Vratislavi (1678).
     </p>
    </div>
    <div class="footnote">
     <p>
      <sup>
       [
       <a class="para" href="#d56e5379" name="ftn.d56e5379">
        369
       </a>
       ]
      </sup>
      <span class="emphasis">
       <em>
        Andrej Sartorius
       </em>
      </span>
      — rodák z Bojnej, ev. rektor (Ilava), diakon
               (Ilava, 1656) a farár (Košeca, 1657 — 1669?, Sv. Michal, 1670 — 1674?), ktorý zomrel
               v Sedmohradsku (12. 6. 1679 v Malom Karkove)
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e5387">
       </a>
       Dišputa vo Wittenbergu
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    Koncom apríla roku 1679 som odišiel z Zittau do Wittenbergu, kde som mal apologickú dišputu.
    <sup>
     [
     <a class="footnote" href="#ftn.d56e5396" name="d56e5396">
      370
     </a>
     ]
    </sup>
   </p>
   <p>
    Po skončení dišputy som odišiel v čase trhu (v tretiu nedeľu po Veľkej noci) do Lipska.
         Tu sa ku mne pripojil príbuzný, ctihodný pán Láni. Na spiatočnej ceste sme prešli cez Zeitz
         (vzdialená 4 míle od Lipska), Geru (3 míle), Altenburg (3 míle), Penig (2 míle), Chemnitz
         (2 míle), Freiberg (4 míle), Drážďany (4 míle) a Budyšín (6 míľ).
   </p>
   <p>
    V Budyšíne sa pán Láni obrátil smerom na Görlitz a ja na Neusalzu. A tak som sa potom
         vrátil do Zittau.
   </p>
   <p>
   </p>
   <div class="footnotes">
    <br/>
    <hr align="left"/>
    <div class="footnote">
     <p>
      <sup>
       [
       <a class="para" href="#d56e5396" name="ftn.d56e5396">
        370
       </a>
       ]
      </sup>
      <span class="emphasis">
       <em>
        apologická dišputa
       </em>
      </span>
      — Vera et clara apologiae apostolicae…
               explicatio et applicatio (Ozajstné a jasné vysvetlenie i použitie apoštolskej obrany,
               Wittenberg 1679)
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e5408">
       </a>
       Cesta do Augsburgu roku 1680
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    Z listu a správy sme sa dozvedeli, že páni Daniel Weickmann, Ján Filip Weltz a Ján
         Baptista Schanternell sa vrátili z Neapola. Rozhodli sme sa, že ich navštívime a pritom si
         pozrieme Augsburg a Regensburg, lebo sme tam ešte nikdy neboli, no najmä preto, že nás k
         tomu dohnala núdza.
   </p>
   <p>
    Keď sme si teda vzájomne vypisovali listy, môj druh pán Ján Simonides prišiel 5. apríla
         (podľa nového spôsobu) do Zittau. Nepustili ho však do mesta, a preto sme sa pohli z Zittau
         večer 6. apríla (podľa nového spôsobu) roku 1680 a šli sme jednu míľu do Oderwitzu ku
         krajanovi Matejovi Drenkovi.
    <sup>
     [
     <a class="footnote" href="#ftn.d56e5419" name="d56e5419">
      371
     </a>
     ]
    </sup>
   </p>
   <p>
    Stadiaľ sme nasledujúceho dňa ráno putovali dve míle a napoludnie sme prišli do
         Neusalze. Pán Pilárik nebol doma. Preto sme sa trochu naobedovali u pána kmotra Hadíka.
   </p>
   <p>
    Potom sme šli tri míle do Budyšína. Tu sme museli čakať tri dni, lebo môj druh dosiahol
         od pána doktora Marsmanna odporúčací list do Erfurtu.
   </p>
   <p>
    Na ďalšiu cestu sme sa teda pustili 9. apríla o ôsmej hodine. Po troch míľach sme prišli
         o druhej hodine popoludní do Bischofswerdy. Keď sme ju zanechali za sebou, šli sme do
         krčmy, ktorá bola vzdialená sotva jednu míľu od lesov.
   </p>
   <p>
    Nasledujúceho dňa sme prešli napoludnie okolo Drážďan a dostali sme sa k začiatku
         údolia, ktoré sa tiahne až k Meissenu. Tu sme strávili noc, a to v krčme, ktorá bola od
         Meissenu vzdialená hádam menej ako míľu. V krčme rušil náš spánok nejaký vrieskajúci
         remeselník, ba aj veľké teplo, lebo na peci mali medený kotol a v ňom tajne varili pivo
         celú noc, nepochybne sladujúc pre seba popri pive svojho pána.
   </p>
   <p>
    Potom sme prechádzali cez Meissen, kde sme sa šli najesť do krčmy U skalného orla.
   </p>
   <p>
    Stadiaľ sme sa uberali do Oschatzu, kde sme chceli nasadnúť na voz. Pokračovali sme však
         pešo do dediny ležiacej pri dlhom lese. Tu som už cítil veľkú zmenu vo svojom zdraví.
   </p>
   <p>
    Na noc sme sa ledva dostali do krčmy, ktorá ležala míľu za Wurzenom, ale dve míle pred
         Lipskom.
   </p>
   <p>
    Dňa 13. apríla (bola sobota pred Kvetnou nedeľou) sme o desiatej hodine prišli do
         Lipska. Ostali sme tam do pondelka.
   </p>
   <p>
    V Lipsku sa rozhodol pripojiť k našej ceste do cisárskych miest ctihodný pán Ján Láni,
         ale ostal doma, lebo ho boleli nohy.
   </p>
   <p>
    Z Lipska sme sa pohli 15. apríla smerom na Jenu. Prišli sme do mesta Lützenu vzdialeného
         od Lipska jednu a pol míle. Pri ňom ako skala vyčnieva zo zeme kameň, postavený na znak
         toho, že tu bol roku 1632 zabitý slávny švédsky kráľ Gustáv Adolf.
    <sup>
     [
     <a class="footnote" href="#ftn.d56e5446" name="d56e5446">
      372
     </a>
     ]
    </sup>
   </p>
   <p>
    Stadiaľ sme šli do Weissenfelsu (vzdialený 4 míle od Lipska), Naumburgu (2 míle) a potom
         do Jeny, kam sme prišli 17. apríla. Bol štvrtok pred Veľkou nocou.
   </p>
   <p>
    V Jene sme ostali cez sviatky a slávna akadémia nám poskytla dobrodenie, ale nás dokonca
         aj vyzvala, aby sme zahlásili svoje mená do zoznamu akadémie, čo sme radi urobili 9. apríla
         roku 1680. V ten deň vznešený rektor zapísal naše mená do zoznamu. Pritom sme si vymohli od
         akadémie aj nemecké svedectvo. Okrem toho sme dostali od ctihodného pána správcu Daniela Klescha
    <sup>
     [
     <a class="footnote" href="#ftn.d56e5456" name="d56e5456">
      373
     </a>
     ]
    </sup>
    aj plán cesty.
   </p>
   <p>
    Potom sme sa uberali smerom na Gothu.
   </p>
   <p>
    Dňa 25. apríla (podľa nového spôsobu) sme odišli z Jeny a v piatok sme prišli do Weimaru
         (2 míle). Prostredníctvom pána Stibora či Žerotína
    <sup>
     [
     <a class="footnote" href="#ftn.d56e5466" name="d56e5466">
      374
     </a>
     ]
    </sup>
    sme poslali najjasnejšiemu kniežaťu prosebný spis a dostali sme peniaze na
         cestu.
   </p>
   <p>
    Z Weimaru sme sa pobrali do Erfurtu, hlavného mesta Durínska (3 míle). Keď sme prišli k
         prvej bráne, cisárski vojaci nám prikázali, aby sme šli k druhej, kde úradníci, určení
         mestskou radou na preverovanie dokumentov vyhnancov, otvárali, prinášali a odnášali
         zapečatené svedectvá a listiny a povoľovali vstup. Ubytovali sme sa v krčme, ktorá sa
         volala Výčapná ubytovňa. Chovali nás v nej tri dni zadarmo. Sestra krčmára bola totiž ženou
         pána budyšínskeho rektora, ktorého meno našiel krčmár vlastnoručne zapísané v pamätníčku
         môjho druha.
   </p>
   <p>
    Toho istého dňa (to jest 27. apríla) okolo tretej popoludní vypukol v meste veľký
         požiar. Mesto je rozdelené na štyri časti. Ak nastane požiar v prvej, vystrelia z dela raz,
         ak v druhej dva razy atď. Vtedy vystrelili dva razy. Zbehlo sa tam veľa ľudí. Keď sa zdalo,
         že požiar sa už zmierňuje, nasledovali tri ďalšie výstrely na znamenie nového požiaru,
         ktorý vypukol v najbližšej dedine, čo patrila k tretej časti mesta. Ozýval sa nesmierny
         rachot, lebo jeden dom sa rútil na ďalší, pričom sa lámali strechy. Mesto je veľké a cez
         záhrady pretekajú vody, ktoré sa umelo rozvádzajú po uliciach, ale domy, zväčša drevené, sa
         premenili na trosky.
   </p>
   <p>
    Keď najväčšmi zúril požiar, hľa, priamo oproti hostincu šiel Pavol Michaelis, kedysi
         známy profesor poetiky na prešovskom kolégiu v Uhorsku a náš spolužiak. Bol samý vred, v
         ruke mal bakuľu a akoby nepoznal cestu. V najväčších lejakoch chodieval žobrať od dverí k
         dverám. Môj druh sa mu prihovoril, ale on bol opitý, celý doráňaný od kameňov.
   </p>
   <p>
    V Erfurte sme ostali tri dni — do utorka. Toho istého dňa (30. apríla) sme boli na
         rozhovore u manželky pána Pfaffa, ale zakázala nám, aby sme sa s niekým stretli. Poslala
         totiž pre nás k superintendentovi niekoľko groší a chcela i prikázala, aby sme sa nimi
         spokojili.
   </p>
   <p>
    Dňa 1. mája (podľa nového spôsobu) sme sa uberali do Gothy (3 míle). Išli sme tam z
         Gamstädtu (2 míle). Po štvrť míle cesty sme po pravej strane zanechali tri zámky.
         Prostredný z nich je ten, v ktorom bol pochovaný gróf z Gleichenu,
    <sup>
     [
     <a class="footnote" href="#ftn.d56e5483" name="d56e5483">
      375
     </a>
     ]
    </sup>
    čo žil vo dvojženstve. Mal tu manželku, ale aj z Turecka, lebo z tamojšieho
         zajatia ho vyslobodila turecká panna, a to pod podmienkou, že si ju vezme za manželku. Do
         Gothy sme vošli bez ťažkostí. Ostali sme tam tri dni.
   </p>
   <p>
    Nad Gothou sa vypína zámok, ktorý sa volá Friedenstein.
    <sup>
     [
     <a class="footnote" href="#ftn.d56e5491" name="d56e5491">
      376
     </a>
     ]
    </sup>
    Predtým tu stála vojenská pevnosť, volaná Grimmenstein, ale bola zrúcaná pre
         odpor roku 1567.
   </p>
   <p>
    Blízko Gothy je ďalší zámok, ktorý sa volá Wartburg.
    <sup>
     [
     <a class="footnote" href="#ftn.d56e5499" name="d56e5499">
      377
     </a>
     ]
    </sup>
    Kedysi sa v ňom ukrýval blahoslavený doktor Luther. Preto ho volajú Patmos.
    <sup>
     [
     <a class="footnote" href="#ftn.d56e5505" name="d56e5505">
      378
     </a>
     ]
    </sup>
    Steny sú tu popísané niekoľkými tisícmi mien cudzích i domácich študentov.
   </p>
   <p>
    Keď sme v Gothe dostali peniaze na cestu, odišli sme stadiaľ 3. mája a 4. mája sme
         prišli do Eisenachu (3 míle).
   </p>
   <p>
    Z Eisenachu sme odišli zavčasu ráno v druhú nedeľu po Veľkej noci. Keď sme chceli prejsť
         do Coburgu po ceste opačným smerom, nielenže sme zablúdili v lesoch hneď pri meste
         Eisenachu, ale sme veru aj pokračovali v blúdení a napokon sme prišli do Schmalkaldenu
    <sup>
     [
     <a class="footnote" href="#ftn.d56e5515" name="d56e5515">
      379
     </a>
     ]
    </sup>
    (4 míle). Toto mesto leží medzi vŕškami a pri ňom je veľký a celkom pekný
         zámok. Hoci je knieža reformovaného náboženstva, v modlitbách zaviedol rovnosť. Ten istý
         kostol používajú reformovaní aj luteráni. Školy sú dve a dozorcovia dvaja. Nie je tu nijaký synkretizmus.
    <sup>
     [
     <a class="footnote" href="#ftn.d56e5521" name="d56e5521">
      380
     </a>
     ]
    </sup>
    Luteráni si zachovávajú čisté učenie. S vyhnancami sa však veľmi málo
         spolucíti. Výnimku tvorí rektor luteránskej školy, ktorý je zbožný, horlivý a čestný voči
         náboženstvu i vyhnancom.
   </p>
   <p>
    Dňa 6. mája sme sa pohli zo Schmalkaldenu, skadiaľ sme prišli do Suhlu, dosť veľkého
         mesta v henneberskom grófstve (3 míle). Po ceste do Suhlu šiel žid s chlapcom. Poučil nás o
         ceste, ale nesprávne. Chcel, aby sme zablúdili v lesoch a vysokých horách. Iní ľudia nás
         však napravili na správnu cestu. A keď sme žida napokon dohonili, dobre sme ho vyhrešili.
         Ako sme tadiaľ prechádzali, videli sme po ceste množstvo malého prútia, z ktorého sa
         zhotovujú metly na zametanie a rohože. V meste Suhle sa práve konal trh. Prefektom je tu
         akýsi Prešporčan. Aj jeho manželka je Prešporčanka. Kedysi bola pri dvore v Ilave.
   </p>
   <p>
    Zo Suhlu sme sa pohli v utorok 7. mája a predpoludním sme prišli do mesta Schleusingenu,
         ktoré leží na vŕšku (1 míľa). Od radného pána sme dostali dva groše, od superintendenta
         nič, lebo sa vtedy konal slávnostný sobáš. Pred pol rokom tu zhorela jedna časť námestia od
         školy až po zámok.
   </p>
   <p>
    Toho istého dňa sme prišli večer do mesta Eisfeldu (1 míľa). Noc sme strávili vo
         verejnej krčme poniže radnice. Dobre sme sa nasýtili aj zlatými rybami, ktorých majú
         nesmierne veľa. Keď sme dostali od superintendenta peniaze na cestu, ponáhľali sme sa
         smerom na Coburg, ktorý je vzdialený tri míle.
   </p>
   <p>
    Do Coburgu sme prišli 8. mája predpoludním.
   </p>
   <p>
    Z Coburgu sme sa pohli 9. mája (podľa nového spôsobu) a nasledujúceho dňa sme prišli do Kulmbachu
    <sup>
     [
     <a class="footnote" href="#ftn.d56e5537" name="d56e5537">
      381
     </a>
     ]
    </sup>
    (vzdialený 5 míľ). Poznali sme tam superintendenta, zošúvereného starca,
         nesmierne dobrého človeka. Veru na celej tejto ceste sa zriedkavo vyskytol ďalší taký
         príklad. Aj jeho manželka je staručká, láskavá a trpezlivá. Boh nech poľahčí týmto starým
         ľuďom. Na vŕšku nad Kulmbachom sa vypína dobre opevnený zámok. Pod zámkom je veľký chrám.
   </p>
   <p>
    Toho istého dňa sme stadiaľ odišli do Drossenfeldu (jeden a pol míle). V krčme bol
         prítomný krčmárov syn, študent, ktorý prišiel z Wittenbergu, kde sa s nami poznal pred
         dvoma rokmi. Táto známosť bola príčinou, že krčmár, láskavý človek, nám dal zadarmo obed a
         lôžko. Naliehali sme na tunajšieho ctihodného pána, aby sme mohli urobiť peňažnú zbierku.
         Dostali sme povolenie na deň Filipa a Jakuba, čo aj vyhlásil kazateľ — spomenutý študent.
         Nikdy predtým sme nestáli pri dverách chrámu. Dostali sme takmer jeden ríšsky florén. V deň
         Filipa a Jakuba (podľa starého spôsobu) sme prišli do Bayreuthu. Mnohí dvorní poľovníci tu
         majú v chráme osobitné miesto. Čakali sme až do pondelka. Potom sme dostali peniaze na
         cestu z kancelárie aj z pokladnice a uberali sme sa ďalej.
   </p>
   <p>
    Z Bayreuthu sme odišli 13. mája (podľa nového spôsobu) a prišli sme do Creussenu. Je to
         starobylé a malé mestečko. Senior, starý, veľmi láskavý človek, nám dal malý peniaz na
         cestu, ale vďačne.
   </p>
   <p>
    Stadiaľ sme sa pustili po neznámej ceste cez tmavý les. Kráčali sme s veľkým strachom a
         prišli sme do mesta Pegnitzu. Odtiaľto odvodzuje svoje meno a pôvod rieka, ktorá tečie
         smerom na Norimberg. A odtiaľto sa aj začína norimberské územie.
   </p>
   <p>
    Potom sme prišli do norimberského mesta Betzensteinu, kde nám tamojší duchovný oznámil,
         že v jeho cirkvi sa konala peňažná zbierka, ktorú zverili ctihodnému pánu Lotharovi.
         Pozdravili sme ho teda v meste Veldene, kde bol hlavným duchovným Löhner.
    <sup>
     [
     <a class="footnote" href="#ftn.d56e5552" name="d56e5552">
      382
     </a>
     ]
    </sup>
    Naraňajkovali sme sa tam a v jeho sprievode sme sa ponáhľali do Forthu. Prišli
         sme však neskoro, a preto sme sa nemohli rozprávať s tamojším duchovným, pánom Jurajom
         Fabriciom.
   </p>
   <p>
    Dňa 16. mája (podľa nového spôsobu) sme prišli do Laufu (2 míle od Norimbergu). Je to
         významné, opevnené, čisté a veľké mesto. Zišli sme sa so ctihodným pánom Pihringerom,
    <sup>
     [
     <a class="footnote" href="#ftn.d56e5560" name="d56e5560">
      383
     </a>
     ]
    </sup>
    Uhrom, ktorý tu bol ustanovený za hlavného duchovného. Dal nám peniaze na cestu
         a prepustil nás. Z Augsburgu sme sa pustili cez Biburg (1 míľa), Sommerhaussen (2 míle),
         Burgau (2 míle), Günzburg (1 míľa), Leipheim (trištvrte míle) a Phulu (1 a pol míle) do
         Ulmu (pol míle).
   </p>
   <p>
    Dňa 5. júna sme sa pobrali z Ulmu smerom na Tübingen. Po troch hodinách cesty proti
         prúdu rybnatej rieky sme prišli do Blaubeurenu. Mesto leží medzi skalnatými vrchmi a nad
         ním sa vypína spustošený zámok. Do mesta nás nepustili. Preto sme ho obišli a noc sme
         strávili v krčme za bránou.
   </p>
   <p>
    Nasledujúceho dňa ráno sme stadiaľ odišli a po piatich hodinách sme sa cez vŕšky dostali
         napoludnie do mesta Münsingenu, ktoré je obkľúčené múrom. Navštívili sme tamojšieho
         duchovného, láskavého a dobrotivého človeka. Nebol doma, ale jeho manželka — celkom podobná
         manželovi, nás požiadala, aby sme počkali, kým ho deti pohľadajú a nájdu. A to sa i stalo.
         Ten muž sa menuje magister Ján Juraj Hegelices. Boh nech ho dlho zachová zdravého a
         šťastného aj s jeho zbožnou manželkou a deťmi!
   </p>
   <p>
    Potom sme prišli po namáhavej a kopcovitej ceste do Urachu (vzdialený 3 míle). Je to
         väčšie mesto. Blízko stojí dosť veľký zámok, ktorý je pamätihodný tým, že z neho skočil Frischlin.
    <sup>
     [
     <a class="footnote" href="#ftn.d56e5572" name="d56e5572">
      384
     </a>
     ]
    </sup>
    Keď ho totiž odsúdili pre akýsi spis proti šľachte na doživotné väzenie a
         viedli ho tam, roztrpčený, že má byť uväznený, skočil dolu. V meste sme strávili noc a ráno
         sme sa stadiaľ vybrali na ďalšiu cestu. Poniže mesta sme prechádzali cez vysoký vrch, zišli
         sme do nížiny a dva razy sme zablúdili. Prekonali sme však namáhavú cestu a prišli sme na
         otvorenú rovinu a do vŕškov, kde bolo zasadené veľa viniča.
   </p>
   <p>
    Dňa 7. júna sme predpoludním vošli do cisárskeho mesta Reutlingenu, ktoré je vzdialené
         tri hodiny cesty z Urachu. Je to veľké mesto, ktoré oplýva vínom, ale voči vyhnancom je
         nemilosrdné. Povedali nám, že pod menom vyhnancov sem prichádza veľa príživníkov. A keď sme
         ich prosili, aby si pozreli naše svedectvá, nijako nechceli.
   </p>
   <p>
    Toho istého dňa (7. júna) sme odišli z Reutlingenu, prešli sme les a za ním lúky pokryté
         hustou a vysokou trávou a prišli sme do Tübingenu. Cesta trvala dve hodiny. Bol vtedy
         piatok pred svätodušnými sviatkami. Preto sme ich tam svätili. Medzitým sme si pozreli
         niektoré miesta, predovšetkým Calubachianovu záhradu.
    <sup>
     [
     <a class="footnote" href="#ftn.d56e5582" name="d56e5582">
      385
     </a>
     ]
    </sup>
    Videli sme v nej vodovod vedený zo zámku a obdivuhodné perspektívy:
    <sup>
     [
     <a class="footnote" href="#ftn.d56e5588" name="d56e5588">
      386
     </a>
     ]
    </sup>
    tmavú komoru, v ktorej sa na bielom papieri ukazovali obrázky kvetov a ľudí; v
         skle priloženom na otvor ďalšie sklo, vybrúsené do samých trojuholníkov, ktoré ukazovalo z
         jedného groša viaceré, takisto jedného človeka ako mnohých ľudí; ďalšie trojuholníkovité
         sklo, ktoré ukazovalo štvornásobne celú záhradu, zlatú a čudesne vymaľovanú,
         rozprestierajúcu sa až k oblohe; slnečné hodiny v tôni, na ktorých jeden slnečný lúč
         ukazoval hodiny; nesmierne veľkú veternú dosku, ktorou hore pohyboval vietor atď.
   </p>
   <p>
    Dňa 11. júna (čiže v tretí svätodušný sviatok) sme sa vybrali z Tübingenu do Stuttgartu,
    <sup>
     [
     <a class="footnote" href="#ftn.d56e5596" name="d56e5596">
      387
     </a>
     ]
    </sup>
    ktorý je vzdialený od Tübingenu šesť hodín cesty či tri míle. Prišli sme tam
         nasledujúceho dňa. Pred bránou sme museli takmer dve hodiny čakať, kým nás vpustili dnu.
         Keď sme vošli do mesta, zabočili sme do útulku pre duchovných. Pretože tam nebol generál
         (superintendent), dali nám zadarmo stravu len jeden deň. Tu sme navštívili pána Kesslera,
         Uhra, ktorého prijali na dvore za hlavného tajomníka. Preukázal nám veľkú láskavosť. U
         iných sme veru veľkú láskavosť nezakúsili. Mesto je pomerne rozsiahle. Leží medzi vŕškami.
         Vyniká vinohradmi. Preteká ním rieka, ale malá, stojatá, a z toho dôvodu špinavá. Preto sa
         i stalo, že za niekoľko kusov vypratej bielizne sme zaplatili viac, než za čo by sme ju
         boli mohli predať.
   </p>
   <p>
    Dňa 13. júna sme sa po raňajkách pohli zo Stuttgartu. Bol deň Tobiáša. Jeho pamiatku sme
         si uctili v akejsi dedine. Mali tam veľa vína, takže miera či holba červeného sa predávala
         za dva cisárske grajciare.
   </p>
   <p>
    Okolo štvrtej hodiny popoludní sme prišli do slávneho cisárskeho mesta Esslingenu, ktoré
         je od Stuttgartu vzdialené dve hodiny cesty. Keď sme dostali od radného pána peniaze na
         cestu, prešli sme cez mesto a ešte toho istého dňa sme sa o hodinu dostali do dediny Zell,
         kde sme strávili noc.
   </p>
   <p>
    Nasledujúceho dňa sme prišli napoludnie do mesta Göppingenu,
    <sup>
     [
     <a class="footnote" href="#ftn.d56e5609" name="d56e5609">
      388
     </a>
     ]
    </sup>
    pri ktorom sú medokýše a kúpele. Kráčali sme proti prúdu rieky a všade sme
         videli množstvo rýb. Nazdávali sme sa, že sa naobedujeme za neveľký peniaz. V krčme na
         predmestí sme si teda dali pripraviť ryby, ale boli sme prekvapení, lebo upravené a upečené
         boli nad očakávanie drahé. Zaplatili sme za ne jeden florén. Nikdy sme veru drahšie
         neobedovali za svoje peniaze.
   </p>
   <p>
    Keď sme stadiaľ odchádzali, zastihla nás veľká búrka, ktorá nás prenasledovala na
         poliach i lúkach. Bola taká veľká, že prudká víchrica vyvracala z koreňov stromy. Nemohli
         sme veru pokračovať v ceste, kým neprestala.
   </p>
   <p>
    Potom sme v daždi a blate prišli do luteránskej dediny, kde sme sa zasa po prvý raz od
         Tübingenu napili piva.
   </p>
   <p>
    Stadiaľto boli štyri míle do Ulmu. My sme však odbočili naľavo do inej dediny —
         pápeženeckej, ktorá ležala pod veľkým vrchom. Vystúpili sme na ten vrch a videli sme z neho
         veľa miest a dedín.
   </p>
   <p>
    Potom sme prišli do mesta Böhmenkirchu, kde nie je voda. Prenocovali sme v krčme s
         nejakými italskými sluhami.
   </p>
   <p>
    Ďalej sme prešli cez údolia medzi lesmi do luteránskeho mesta ansbachského kniežaťa,
         ktoré sa volá Heidenheim.
   </p>
   <p>
    Stadiaľ sme prišli do Nattheimu. Po ceste nás sprevádzal dedinčan, ktorý nás tam
         zaviedol cez vrch a tmavý les. V nattheimskej krčme boli kniežací poľovníci. Posilnili sme
         sa a znova sme šli cez les, ktorý oplýval jahodami. Keď sme ho prešli, odpočinuli sme si
         pri kaplnke na poli.
   </p>
   <p>
    Potom sme cez polia prišli k mestu Neresheimu.
    <sup>
     [
     <a class="footnote" href="#ftn.d56e5629" name="d56e5629">
      389
     </a>
     ]
    </sup>
    Na blízkom vŕšku leží kláštor podobný zámku. Keď sme obchádzali mesto,
         pripojila sa k nám nejaká žena, ktorá niesla hrnce. Odporúčala nám domy, v ktorých možno
         dostať za lacnejšiu cenu mestské ubytovanie.
   </p>
   <p>
    Stadiaľ sme znova vošli do akýchsi hustých lesov. Prechádzali sme cez ne až do večera.
         Keď sme z nich mali vyjsť, našli sme v dutine stromu vtáčikov štebotáčikov. Vystúpil som k
         nim, aby som ľahšie pozoroval krajinu.
   </p>
   <p>
    V podvečer 15. júna sme prišli do dediny, ktorá ležala na rovine pri Nördlingene a
         volala sa Utz. Hostinec bol však taký neútulný, že sme boli nútení ísť do najbližšej
         luteránskej krčmy, kde sme strávili noc. Vôbec sme však nespali pre hromy a blesky, ktoré
         vtedy vo Schwäbisch Halle zasiahli a vypálili stotridsať domov. Veľa ľudí sa zadusilo.
   </p>
   <p>
    Nasledujúceho dňa — to jest 16. júna (bola vtedy nedeľa Najsvätejšej Trojice) — sme
         prišli do Nördlingenu.
   </p>
   <p>
    Dňa 17. júna sme odišli z Nördlingenu a ráno sme prišli do Oettingenu, kde sa nachádza
         kniežacie sídlo. Mesto je vzdialené od Nördlingenu dve míle. V jeho strede bývajú židia.
   </p>
   <p>
    Z Oettingenu sme prišli za tmy do Gunzenhausenu, ktorý je vzdialený od Oettingenu tri
         míle. Spali sme za mestom v krčme, kde oficieri prezerali pasy.
   </p>
   <p>
    Nasledujúceho dňa sme prešli cez Schwabach, ktorý je vzdialený štyri míle od
         Gunzenhausenu, ale len dve míle od Norimbergu. Noc sme strávili vyše Schwabachu, a to v
         krčme, ktorú vtedy stavali zo štvorhranných kameňov. Bola vzdialená jednu míľu od
         Norimbergu. Ráno sme stadiaľ odišli do Norimbergu.
   </p>
   <p>
    Dňa 22. júna sme odišli na koči z Norimbergu a po desiatich míľach sme prišli do mesta
         Pegnitzu.
   </p>
   <p>
    Stadiaľ sme sa uberali do mesta Creussenu (1 míľa) a napokon do Bayreuthu (1 míľa), kde
         sídli brandenburský knieža.
   </p>
   <p>
    Potom sme šli do mesta Hofu (vzdialené šesť míľ od Bayreuthu) a Gery (9 míľ), kde je
         pochovaný Teofil Perlicius.
    <sup>
     [
     <a class="footnote" href="#ftn.d56e5654" name="d56e5654">
      390
     </a>
     ]
    </sup>
   </p>
   <p>
    Dňa 27. júna (bol sviatok Petra a Pavla) sme napokon prišli z Gery do Lipska (7 míľ).
   </p>
   <p>
    Zaplatili sme za jeden exemplár v papieri grošík, za pozlátenie väzby uprostred knižky a
         za papier tri groše, za iné po groši. Veľa láskavosti nám preukázal kníhviazač Andrej
         Knobloch.
   </p>
   <p>
    V auguste sme sa vybrali na cestu z Wittenbergu do Hamburgu. Kočišovi sme zaplatili
         jedenásť ríšskych florénov.
   </p>
   <p>
    Z Wittenbergu sme šli do Havelbergu (8 míľ). Je tam množstvo výborných rýb. Tamojší
         ctihodný pán duchovný nám dal osem groší. Stadiaľ sme prišli do mesta Perlebergu, ktoré je
         vzdialené od Havelbergu sedem míľ.
   </p>
   <p>
    Z Perlebergu sme sa pobrali do Wittenburgu (8 míľ), kde môjho druha prijal veľmi láskavo
         ctihodný pán duchovný, statočný človek. Dal mu osem groší a sľúbil konať peňažnú zbierku.
         Keď sme mu poslali z Hamburgu knižočku, zaslal nasledujúceho roku zozbierané peniaze (8
         ríšskych florénov) až do Vratislavi.
   </p>
   <p>
    Potom sme šli do Bergedorfu (5 míľ), kde je rektorom pán Murgaš.
    <sup>
     [
     <a class="footnote" href="#ftn.d56e5673" name="d56e5673">
      391
     </a>
     ]
    </sup>
    S ním sme si konečne odskočili do Hamburgu, kde sme mali peňažnú zbierku.
   </p>
   <p>
    Potom sme šli zasa do Hamburgu, kde nás podrobili prísnej skúške ohľadne moru. Tu sme sa
         ubytovali u krajana Pavla Wolffarta,
    <sup>
     [
     <a class="footnote" href="#ftn.d56e5681" name="d56e5681">
      392
     </a>
     ]
    </sup>
    ale na začiatku nám nežičil osud. Keď sme však navštívili Altonu, mesto veľmi
         blízko Hamburgu, zakúsili sme súcit mnohých ľudí. V tom čase zomrel v Hamburgu ctihodný pán
         Ján Hadík. Bol pochovaný v hrobke pána Rentzela v chráme sv. Kataríny. V chrámovej veži sv.
         Mikuláša je zvonový cimbal. Nachádza sa tu aj burza — miesto, kde sa schádzajú kupci.
   </p>
   <p>
    Z Hamburgu sme sa vracali rýchlou poštou s postiliónom,
    <sup>
     [
     <a class="footnote" href="#ftn.d56e5689" name="d56e5689">
      393
     </a>
     ]
    </sup>
    ktorému sme zaplatili po sedem ríšskych florénov.
   </p>
   <p>
    Za dva dni a dve noci sme prišli do Berlína (38 míľ). Do mesta nás však nevpustili.
   </p>
   <p>
    Prešli sme okolo mesta po piesčitých miestach a na druhej strane sme nasadli na voz, a
         tak sme šťastlivo prišli do Wittenbergu.
   </p>
   <p>
    Z Wittenbergu sme sa viezli verejným povozom do Drážďan, ale dnu nás nepustili. Preto
         sme sa z Altstadtu preplavili v loďke cez Labe do predmestia, kde sme zašli ku vdove po
         pánu Sebastiánovi Fabriciovi,
    <sup>
     [
     <a class="footnote" href="#ftn.d56e5701" name="d56e5701">
      394
     </a>
     ]
    </sup>
    vyhnancovi. A pretože sme sľúbili exempláre knižky
    <sup>
     [
     <a class="footnote" href="#ftn.d56e5707" name="d56e5707">
      395
     </a>
     ]
    </sup>
    po žene, ktorú sme tajne vyslali do mesta, dostali sme nejaký milodar.
   </p>
   <p>
    V deň pred sv. Martinom sme prišli šťastlivo z Drážďan do Zittau. Svojich domácich som
         už našiel v novom byte. Bol u nich pán Peter Sextius,
    <sup>
     [
     <a class="footnote" href="#ftn.d56e5715" name="d56e5715">
      396
     </a>
     ]
    </sup>
    vyhnanec, s ktorým sa potom pán Simonides vrátil do Vratislavi.
   </p>
   <p>
   </p>
   <div class="footnotes">
    <br/>
    <hr align="left"/>
    <div class="footnote">
     <p>
      <sup>
       [
       <a class="para" href="#d56e5419" name="ftn.d56e5419">
        371
       </a>
       ]
      </sup>
      <span class="emphasis">
       <em>
        Matej Drenko
       </em>
      </span>
      — Masníkov známy, ktorý žil v Oderwitzi
     </p>
    </div>
    <div class="footnote">
     <p>
      <sup>
       [
       <a class="para" href="#d56e5446" name="ftn.d56e5446">
        372
       </a>
       ]
      </sup>
      <span class="emphasis">
       <em>
        Gustáv Adolf
       </em>
      </span>
      — švédsky kráľ Gustáv Adolf II. (1594 — 1632),
               ochrana nemeckých protestantov, ktorý si podmanil takmer celé Nemecko (1631), ale
               padol pri Lützene (16. 11. 1632)
     </p>
    </div>
    <div class="footnote">
     <p>
      <sup>
       [
       <a class="para" href="#d56e5456" name="ftn.d56e5456">
        373
       </a>
       ]
      </sup>
      <span class="emphasis">
       <em>
        Daniel Klesch
       </em>
      </span>
      — (1619 Spišská Nová Ves — 1697 Berlín) po
               vychodení škôl (Rožňava, Prešov, Bratislava, Praha a Strasbourg, kde dosiahol hodnosť
               magistra, 1649), ev. konrektor (Šopron, 1649 — 1659) a farár (Küszögh, 1659, Svätý
               Jur, 1660 — 1663, Spišské Podhradie, 1664 — 1667, Spišské Vlachy, 1668 — 1673).
               Uväznili ho v Košiciach (1673). Keď bol oslobodený, odišiel do Nemecka, kde pôsobil
               ako rektor (Jena), profesor (Weissenfels) a superintendent (Heldrungen). Pretože
               rozširoval všelijaké proroctvá, musel sa vzdať úradu (1690). Napokon žil v Halle a
               Berlíne, kde aj zomrel. Bol veľmi plodným spisovateľom (okolo 50 diel). Opísal aj
               svoje väzenie (Wahrhafte Beschreibung und Erzählung der unschuldigen Gefägnis M.
               Daniel Kleschens — Pravdivé opísanie a vyrozprávanie nevinného väznenia magistra
               Daniela Klescha, Gdansk 1674).
     </p>
    </div>
    <div class="footnote">
     <p>
      <sup>
       [
       <a class="para" href="#d56e5466" name="ftn.d56e5466">
        374
       </a>
       ]
      </sup>
      <span class="emphasis">
       <em>
        Stibor či Žerotín
       </em>
      </span>
      — v Pénterovom variante (l. 170 a):
               Stidorii seu Serotini (asi Stibor Žerotín, šľachtic žijúci vo Weimare)
     </p>
    </div>
    <div class="footnote">
     <p>
      <sup>
       [
       <a class="para" href="#d56e5483" name="ftn.d56e5483">
        375
       </a>
       ]
      </sup>
      <span class="emphasis">
       <em>
        gróf z Gleichenu
       </em>
      </span>
      — Podľa povesti ženatý gróf z Gleichenu si
               vzal za manželku sultánovu dcéru, lebo ho oslobodila z tureckého zajatia. Pápež mu
               povolil druhé manželstvo, a preto gróf po návrate do vlasti žil s dvoma manželkami. V
               Gleichene ešte ukazujú manželskú posteľ pre tri osoby.
     </p>
    </div>
    <div class="footnote">
     <p>
      <sup>
       [
       <a class="para" href="#d56e5491" name="ftn.d56e5491">
        376
       </a>
       ]
      </sup>
      <span class="emphasis">
       <em>
        Friedenstein
       </em>
      </span>
      — zámok uprostred Gothy, ktorý sa skladá z troch
               krídel s arkádami na prízemí a z dvoch nárožných veží. Predtým tu bol hrad
               Grimmenstein, ktorý rozrumili, keď obliehal Gothu saský kurfirst August
               (1567).
     </p>
    </div>
    <div class="footnote">
     <p>
      <sup>
       [
       <a class="para" href="#d56e5499" name="ftn.d56e5499">
        377
       </a>
       ]
      </sup>
      <span class="emphasis">
       <em>
        Wartburg
       </em>
      </span>
      — zámok nad Eisenachom (postavený 1067 — 1070), kde
               sa zdržiaval v rokoch 1521 — 1522 v dobrovoľnom väzení M. Luther
     </p>
    </div>
    <div class="footnote">
     <p>
      <sup>
       [
       <a class="para" href="#d56e5505" name="ftn.d56e5505">
        378
       </a>
       ]
      </sup>
      <span class="emphasis">
       <em>
        Patmos
       </em>
      </span>
      — turecký ostrov v Egejskom mori, kde Rimania
               posielali vyhnancov (podľa tradície aj apoštola Jána)
     </p>
    </div>
    <div class="footnote">
     <p>
      <sup>
       [
       <a class="para" href="#d56e5515" name="ftn.d56e5515">
        379
       </a>
       ]
      </sup>
      <span class="emphasis">
       <em>
        Schmalkalden
       </em>
      </span>
      — mesto, ktoré má zámok (1583) s pozoruhodnou
               kaplnkou, gotický chrám sv. Juraja (okolo 1450) s chýrnym organom a i.
     </p>
    </div>
    <div class="footnote">
     <p>
      <sup>
       [
       <a class="para" href="#d56e5521" name="ftn.d56e5521">
        380
       </a>
       ]
      </sup>
      <span class="emphasis">
       <em>
        synkretizmus
       </em>
      </span>
      — (z gr.) úsilie o spojenie oboch
               náboženstiev
     </p>
    </div>
    <div class="footnote">
     <p>
      <sup>
       [
       <a class="para" href="#d56e5537" name="ftn.d56e5537">
        381
       </a>
       ]
      </sup>
      <span class="emphasis">
       <em>
        Kulmbach
       </em>
      </span>
      — mesto, ktoré má pevnosť (Plassenburg, 13. stor.),
               gotický chrám sv. Petra (15. stor.) a i.
     </p>
    </div>
    <div class="footnote">
     <p>
      <sup>
       [
       <a class="para" href="#d56e5552" name="ftn.d56e5552">
        382
       </a>
       ]
      </sup>
      <span class="emphasis">
       <em>
        Löhner
       </em>
      </span>
      — hlavný duchovný vo Veldene
     </p>
    </div>
    <div class="footnote">
     <p>
      <sup>
       [
       <a class="para" href="#d56e5560" name="ftn.d56e5560">
        383
       </a>
       ]
      </sup>
      <span class="emphasis">
       <em>
        Pihringer
       </em>
      </span>
      — Kristián (19. 8. 1641 Bratislava — 13. 12. 1694
               Lauf) po štúdiách (Bratislava, Wittenberg, kde dosiahol hodnosť magistra, 1662) ev.
               kaplán a konrektor (Bratislava, 1665) a kňaz (Bratislava, 1665 — 1672), ktorý žil v
               nemeckom exile (Regensburg, Bayreuth, farár v Lonerstadte, Hohenstadte a Laufe).
               Vydal niekoľko prác písaných po latinsky a nemecky.
     </p>
    </div>
    <div class="footnote">
     <p>
      <sup>
       [
       <a class="para" href="#d56e5572" name="ftn.d56e5572">
        384
       </a>
       ]
      </sup>
      <span class="emphasis">
       <em>
        Frischlin
       </em>
      </span>
      — Nikodém (1547 — 1590), vynikajúci nemecký
               humanistický básnik, profesor v Tübingene, ktorého r. 1590 zavreli pre urážku
               würtenberského kniežaťa na zámku v Urachu. Zabil sa pri úteku. Písal diela s
               protifeudálnymi tendenciami (Reč o živote sedliakov, 1578; biblická dráma Rebeka,
               1576, a i).
     </p>
    </div>
    <div class="footnote">
     <p>
      <sup>
       [
       <a class="para" href="#d56e5582" name="ftn.d56e5582">
        385
       </a>
       ]
      </sup>
      <span class="emphasis">
       <em>
        Calubachianova záhrada
       </em>
      </span>
      — záhrada šľachtica Kalubacha (?) v
               Tübingene, v ktorej boli rozmanité zábavné atrakcie
     </p>
    </div>
    <div class="footnote">
     <p>
      <sup>
       [
       <a class="para" href="#d56e5588" name="ftn.d56e5588">
        386
       </a>
       ]
      </sup>
      <span class="emphasis">
       <em>
        peršpektív
       </em>
      </span>
      — (z lat.) ďalekohľad
     </p>
    </div>
    <div class="footnote">
     <p>
      <sup>
       [
       <a class="para" href="#d56e5596" name="ftn.d56e5596">
        387
       </a>
       ]
      </sup>
      <span class="emphasis">
       <em>
        Stuttgart
       </em>
      </span>
      — mesto, ktorým preteká rieka Neckar
     </p>
    </div>
    <div class="footnote">
     <p>
      <sup>
       [
       <a class="para" href="#d56e5609" name="ftn.d56e5609">
        388
       </a>
       ]
      </sup>
      <span class="emphasis">
       <em>
        Göppingen
       </em>
      </span>
      — mesto, ktoré má minerálne pramene (kedysi aj
               kúpele)
     </p>
    </div>
    <div class="footnote">
     <p>
      <sup>
       [
       <a class="para" href="#d56e5629" name="ftn.d56e5629">
        389
       </a>
       ]
      </sup>
      <span class="emphasis">
       <em>
        Neresheim
       </em>
      </span>
      — mesto s kláštorom (17.stor.)
     </p>
    </div>
    <div class="footnote">
     <p>
      <sup>
       [
       <a class="para" href="#d56e5654" name="ftn.d56e5654">
        390
       </a>
       ]
      </sup>
      <span class="emphasis">
       <em>
        Teofil Perlicius
       </em>
      </span>
      — uhorský exulant pochovaný v Gere
     </p>
    </div>
    <div class="footnote">
     <p>
      <sup>
       [
       <a class="para" href="#d56e5673" name="ftn.d56e5673">
        391
       </a>
       ]
      </sup>
      <span class="emphasis">
       <em>
        Murgaš
       </em>
      </span>
      — Ján, rodák z Hája v Turci, po štúdiách (Wittenberg,
               1667) ev. farár (Fiľakovo, 1667), Selce (1668 — 1763), ktorý žil v nemeckom exile
               (Brieg, Vratislav, súkromný učiteľ v Hamburgu a od r. 1676 rektor v
               Bergedorfe)
     </p>
    </div>
    <div class="footnote">
     <p>
      <sup>
       [
       <a class="para" href="#d56e5681" name="ftn.d56e5681">
        392
       </a>
       ]
      </sup>
      <span class="emphasis">
       <em>
        Pavol Wolffart
       </em>
      </span>
      — Masníkov známy, ktorý žil v Hamburgu
     </p>
    </div>
    <div class="footnote">
     <p>
      <sup>
       [
       <a class="para" href="#d56e5689" name="ftn.d56e5689">
        393
       </a>
       ]
      </sup>
      <span class="emphasis">
       <em>
        postilión
       </em>
      </span>
      — (z fr.) kočiš poštového dostavníka
     </p>
    </div>
    <div class="footnote">
     <p>
      <sup>
       [
       <a class="para" href="#d56e5701" name="ftn.d56e5701">
        394
       </a>
       ]
      </sup>
      <span class="emphasis">
       <em>
        Sebastián Fabricius
       </em>
      </span>
      — Fabritius (25. 5. 1625 Kutná Hora — 10.
               5. 1681 Drážďany), pôvodom z nemeckej rodiny, po vychodení škôl (napr. Kutná Hora,
               Bratislava, 1645, Pezinok, 1646 a Ilava, 1647) ev. diakon (Ilava, 1648 — 1649) a
               farár (Pravotice, 1649 — 1651, Otrokovce, 1652 — 1661, Csővár, 1662 — 1664, Spišské
               Vlachy, 1668, a Lodina, 1668 — 1672). Žil aj na iných miestach (Svätý Ján, 1651 —
               1652, Látkovce, 1661, Ďarmoty, 1662, B. Bystrica, 1664, a Levoča, 1664 — 1668). V
               časoch náboženského prenasledovania odišiel do Nemecka (Zittau, 1672 — 1679, a
               Drážďany, 1679 — 1681). Napísal po nemecky významnú autobiografickú prózu, v ktorej
               sa sústredil na dvojročný pobyt medzi Turkami v Csővári a Vacove: Spina pungens —
               Stachlichter Dorn (Pichľavý tŕň, Drážďany 1679).
     </p>
    </div>
    <div class="footnote">
     <p>
      <sup>
       [
       <a class="para" href="#d56e5707" name="ftn.d56e5707">
        395
       </a>
       ]
      </sup>
      <span class="emphasis">
       <em>
        exempláre knižky
       </em>
      </span>
      — možno knižky Göttes Kraft und Gnade (Božia
               moc a milosť, Wittenberg 1681), ktorú vydal Simonides s Masníkom
     </p>
    </div>
    <div class="footnote">
     <p>
      <sup>
       [
       <a class="para" href="#d56e5715" name="ftn.d56e5715">
        396
       </a>
       ]
      </sup>
      <span class="emphasis">
       <em>
        Peter Sextius
       </em>
      </span>
      — Sexti (Šesták), rodák z Brezna, po štúdiách
               (Wittenberg, 1657 — 1660) ev. rektor a diakon (Brezno, 1660 — 1663, 1684 — 1688) a
               farár (Teplá, 1663 — 1667, Banská Bystrica, 1667 — 1673, 1684, a Ľuboreč, 1690 —
               1691). Žil aj v exile (Brieg, 1673 — 1684). Zomrel v Ľuboreči (1691). Vydal
               modlitebnú knižku (Škola modlitební, Lipsko 1682).
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e5723">
       </a>
       So svojimi z Zittau do Vratislavi
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    Keď som sa zdržiaval v Hamburgu, Pán Boh podnietil mešťana Jakuba Tischlera vo Wurst
         Gasse (Jelitová ulica), a najmä jeho milú manželku Annu, aby poskytli mojim zadarmo na tri
         roky ubytovanie. Po návrate som ďakoval Bohu za takú vzácnu starostlivosť a zvábený
         príjemným prostredím som usporadúval začaté historické prednášky a napísal som knižku
         nazvanú Electa Dei vinea restaurata (Vyvolená božia vinica obnovená).
    <sup>
     [
     <a class="footnote" href="#ftn.d56e5732" name="d56e5732">
      397
     </a>
     ]
    </sup>
    Latinský exemplár som poslal do Wittenbergu na prečítanie a opravenie. Rozhodol
         som sa, že musím hneď dostať od konzistória v Drážďanoch schválenie a dosiahnuť od
         kurfirsta právo.
    <sup>
     [
     <a class="footnote" href="#ftn.d56e5738" name="d56e5738">
      398
     </a>
     ]
    </sup>
   </p>
   <p>
    Dňa 13. apríla roku 1682 som odišiel z Zittau do Drážďan, kam som prišiel 13. apríla.
         Keď som tam dosiahol súhlas, schválenie a právo, vybavoval som si tlačiareň, ale námaha a
         výsledok zostali ďaleko za rečami. Tlačiar sa vyhováral na to i ono, a tak sa vytlačenie
         preťahovalo desať týždňov. A hoci potom aj začal tlačiť, nemal korektora. Preto som napokon
         odišiel 10. júla z Zittau do Drážďan.
   </p>
   <p>
    V Drážďanoch som sa zdržiaval od ôsmej do trinástej nedele Trojičnej, ako si to
         vyžadovalo vytlačenie mojej knižky. Medzitým som na požiadanie tunajšieho ctihodného
         duchovného Pavla Galliho
    <sup>
     [
     <a class="footnote" href="#ftn.d56e5748" name="d56e5748">
      399
     </a>
     ]
    </sup>
    kázal vo všedný deň (v piatok) 24. júla v českom chráme, a to podľa Nehemiáša
         (1,6 — 8),
    <sup>
     [
     <a class="footnote" href="#ftn.d56e5754" name="d56e5754">
      400
     </a>
     ]
    </sup>
    pričom som poukázal na rozptýlenie vyhnancov.
   </p>
   <p>
    V Drážďanoch som kázal na požiadanie aj v iný piatok (7. augusta), a to podľa tých
         istých slov o privedení a umiestnení vyhnancov.
   </p>
   <p>
    Výdavky na knižku činili vcelku vyše sedemdesiat ríšskych florénov: za kovorytinu
         Hermanovi Rothovi 2 a pol ríšskeho florénu, za tlač 3 ríšske florény, za udelené právo 4
         ríšske florény, za jeden väčší bal papiera 6 ríšskych florénov a 6 groší, za druhý menšej
         veľkosti 5 ríšskych florénov a 10 groší, za tretí miešaný 5 ríšskych florénov a 20 groší,
         za stredný bal miešaný 3 ríšske florény a 22 groší, za rys 14 groší, kníhtlačiarovi od balu
         po 6 ríšskych florénov (prvý raz som dal 12 ríšskych florénov, druhý raz 4 ríšske florény,
         tretí raz 6 ríšskych florénov a 14 groší), jednému spoločníkovi 12 groší, nemeckú knižku,
         druhému 10 groší, chlapcovi 2 groše, slúžke 1 groš, strava. Prvá cesta do Drážďan stála 3
         ríšske florény (2 týždne), druhá 6 ríšskych florénov (6 týždňov). Jednému furmanovi za
         privezenie sto knižiek 3 groše, za tisíc exemplárov
    <sup>
     [
     <a class="footnote" href="#ftn.d56e5764" name="d56e5764">
      401
     </a>
     ]
    </sup>
    som dal 1 florén, takisto druhému 6 groší za dvanásť exemplárov.
   </p>
   <p>
    Dňa 20. augusta som sa vrátil zdravý z Drážďan do Zittau, kde som našiel pána Jána
         Simonidesa. Hneď na druhý deň som sa s ním pobral do Budyšína. Nádejali sme sa, že nám
         pomôže kapitán provincie, od ktorého dostali všetci, ale aj jednotliví vyhnanci desať
         ríšskych florénov. Takéto dobrodenie nám však nebolo dožičené. Tá cesta bola nešťastlivá a
         plná zármutku. Áno, okolo 17. augusta som trčal hlboko v piesočnatej plytčine smútku v
         Drážďanoch. Vtedy sa mi však Boh postaral o lepší osud, lebo v tom čase sa pripravovalo
         listovné pozvanie do Uhorska, ktoré som i skoro dostal. Posol s ním prišiel do Zittau 27.
         augusta 1682.
   </p>
   <p>
    Keď sme sa uberali z Budyšína do Görlitzu, 30. augusta mi prišiel z Zittau do Görlitzu
         list. Volali ma v ňom, aby som sa čo najchytrejšie vrátil, lebo je tu posol z Uhorska,
         ktorý ma pozýva do sladkej otčiny. A tak ma Boh rozveselil v najvyššej núdzi. Pána
         Simonidesa pozývali za dvorného kazateľa do Svätého Jána.
    <sup>
     [
     <a class="footnote" href="#ftn.d56e5774" name="d56e5774">
      402
     </a>
     ]
    </sup>
    Pretože chcel dať na to odpoveď, vrátil sa so mnou do Zittau.
   </p>
   <p>
    Pán Simonides od nás odišiel na tretí deň do Vratislavi. Ja som však ešte nebol
         prichystaný, ba núkala sa mi aj vhodná príležitosť pripojiť sa k Zittaučanom, ktorí šli na
         Michala obchodovať do Vratislavi. Preto som zdržal listového posla až do toho času, to jest
         do 18. septembra.
    <sup>
     [
     <a class="footnote" href="#ftn.d56e5782" name="d56e5782">
      403
     </a>
     ]
    </sup>
    Keď som si dal do poriadku veci a rozlúčil sa s Zittau, odišiel som s pekármi a
         s pánom superintendentom Martinom Tarnóczim do Vratislavi.
   </p>
   <p>
   </p>
   <div class="footnotes">
    <br/>
    <hr align="left"/>
    <div class="footnote">
     <p>
      <sup>
       [
       <a class="para" href="#d56e5732" name="ftn.d56e5732">
        397
       </a>
       ]
      </sup>
      <span class="emphasis">
       <em>
        Electa Dei vinea restaurata…
       </em>
      </span>
      — kniha o dejinách reformácie,
               ktorá vyšla po slovensky (Vyvolená boží vinice obnovená, Drážďany 1682)
     </p>
    </div>
    <div class="footnote">
     <p>
      <sup>
       [
       <a class="para" href="#d56e5738" name="ftn.d56e5738">
        398
       </a>
       ]
      </sup>
      <span class="emphasis">
       <em>
        právo
       </em>
      </span>
      — povolenie na vydanie knihy
     </p>
    </div>
    <div class="footnote">
     <p>
      <sup>
       [
       <a class="para" href="#d56e5748" name="ftn.d56e5748">
        399
       </a>
       ]
      </sup>
      <span class="emphasis">
       <em>
        Pavol Galii
       </em>
      </span>
      — rodák zo Svätého Jura, po skončení štúdií
               (Wittenberg, 1655) ev. konrektor (Senica, 1657 — 1660) a farár (Svätý Jur, 1660 —
               1674), ktorý žil v exile (Hamburg, farár v Drážďanoch). Zomrel v Drážďanoch (1686).
               Vydal nemecko-český katechizmus (1685).
     </p>
    </div>
    <div class="footnote">
     <p>
      <sup>
       [
       <a class="para" href="#d56e5754" name="ftn.d56e5754">
        400
       </a>
       ]
      </sup>
      <span class="emphasis">
       <em>
        podľa Nehemiáša (1, 6 — 8)
       </em>
      </span>
      — podľa knihy Nehemiášovej v
               Starom zákone (o hriechoch Izraelitov, ktorí boli za trest „rozptýlení medzi národy“,
               1, 6 — 8)
     </p>
    </div>
    <div class="footnote">
     <p>
      <sup>
       [
       <a class="para" href="#d56e5764" name="ftn.d56e5764">
        401
       </a>
       ]
      </sup>
      <span class="emphasis">
       <em>
        za tisíc exemplárov…
       </em>
      </span>
      — zaiste odmena za privezenie
               kníh
     </p>
    </div>
    <div class="footnote">
     <p>
      <sup>
       [
       <a class="para" href="#d56e5774" name="ftn.d56e5774">
        402
       </a>
       ]
      </sup>
      <span class="emphasis">
       <em>
        Svätý Ján
       </em>
      </span>
      — obec medzi Skalicou a Malackami
     </p>
    </div>
    <div class="footnote">
     <p>
      <sup>
       [
       <a class="para" href="#d56e5782" name="ftn.d56e5782">
        403
       </a>
       ]
      </sup>
      <span class="emphasis">
       <em>
        do 18. septembra
       </em>
      </span>
      — Michala je však 8. a 29. septembra
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e5791">
       </a>
       Vratislav
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    Dňa 23. septembra sme prišli do Vratislavi, kde sme sa ubytovali u pána Dávida Scholtza,
         mešťana. Zostali sme uňho tri týždne. Aj okrem ubytovania nám preukazoval veľkú láskavosť.
         Potom som si prenajal ubytovanie na štvrť roka za štyri sliezske imperiály (jeden činí
         dvadsaťštyri groší). Presťahovali sme sa 17. septembra a ostali sme tam až do odchodu.
         Pretože sa mojej manželke blížil pôrod, na základe súhlasu a listu pánov patrónov z Uhorska
         sme vo Vratislavi ostali až do dňa pôrodu. Dňa 6. novembra (bol piatok) o jednej hodine
         popoludní šťastlivo porodila synáčika tu vo Vratislavi — v byte domu pri Oderskej bráne,
         ktorý je pristavaný k múru. V nedeľu sme synáčika zaniesli na svätý krst do Alžbetinho
         chrámu. Pri krste dostal meno Samuel. Kmotrom bol pán Dávid Scholtz, jednou kmotrou
         osvietená a vznešená pani Alžbeta Ostrosithová,
    <sup>
     [
     <a class="footnote" href="#ftn.d56e5800" name="d56e5800">
      404
     </a>
     ]
    </sup>
    vdova po Suneghovi, druhou pani Apolónia, rodená Goldbergová, manželka pána
         Milochovského, duchovného v Brezne. Meno syna bolo podľa zvyku zapísané na vratislavskej
         radnici. Pán Simonides nám poskytol so svojou manželkou veľkú priateľskú službu, či to bola
         starostlivosť o domácnosť, či okolo pôrodu a či v iných veciach.
   </p>
   <p>
    Dňa 7. januára roku 1683 sme sa pohli s pani Suneghovou z Vratislavi. A pretože sme
         museli prejsť cez Sliezsko a Moravu, hrozilo nám nebezpečenstvo, najmä pre nemalú zásobu kníh.
    <sup>
     [
     <a class="footnote" href="#ftn.d56e5808" name="d56e5808">
      405
     </a>
     ]
    </sup>
    Tu nás však veľmi povzbudilo to (ak by sa náhodou vyskytli iné pohromy), že od
         jedného z oficierov Jeho Cisárskeho Veličenstva sme dostali list, aby nám richtári
         zaopatrili na dvadsať míľ čerstvé kone. A tým sa naša cesta stala aj bezpečnejšou.
   </p>
   <p>
    Dňa 10. januára sme strávili noc v meste Nyse a raňajkovali sme v kláštornej krčme na
         predmestí.
   </p>
   <p>
    Dňa 14. januára sme prišli do Lipovníka
    <sup>
     [
     <a class="footnote" href="#ftn.d56e5818" name="d56e5818">
      406
     </a>
     ]
    </sup>
    kde sa nasledujúceho dňa konal trh.
   </p>
   <p>
    Stadiaľ sme šli napoludnie do Hradišťa, kde sme sa naobedovali, a popri Hodoníne
    <sup>
     [
     <a class="footnote" href="#ftn.d56e5826" name="d56e5826">
      407
     </a>
     ]
    </sup>
    do Skalice.
   </p>
   <p>
    Cesta z Vratislavi do Skalice činí tridsaťdva míľ.
   </p>
   <p>
   </p>
   <div class="footnotes">
    <br/>
    <hr align="left"/>
    <div class="footnote">
     <p>
      <sup>
       [
       <a class="para" href="#d56e5800" name="ftn.d56e5800">
        404
       </a>
       ]
      </sup>
      <span class="emphasis">
       <em>
        Alžbeta Ostrosithová, vdova po Suneghovi
       </em>
      </span>
      — pochádzajúca z
               barónskej rodiny Ostrosithovcov (Ostrošič), šľachticov chorvátskeho pôvodu, ktorí
               dostali ilavské panstvo r. 1541. Bola vydatá za grófa Sunegha (Szunyogh).
     </p>
    </div>
    <div class="footnote">
     <p>
      <sup>
       [
       <a class="para" href="#d56e5808" name="ftn.d56e5808">
        405
       </a>
       ]
      </sup>
      <span class="emphasis">
       <em>
        pre nemalú zásobu kníh
       </em>
      </span>
      — Masník viezol exempláre svojej knihy
               Vyvolená boží vinice obnovená
     </p>
    </div>
    <div class="footnote">
     <p>
      <sup>
       [
       <a class="para" href="#d56e5818" name="ftn.d56e5818">
        406
       </a>
       ]
      </sup>
      <span class="emphasis">
       <em>
        Lipovník
       </em>
      </span>
      — Lipník?
     </p>
    </div>
    <div class="footnote">
     <p>
      <sup>
       [
       <a class="para" href="#d56e5826" name="ftn.d56e5826">
        407
       </a>
       ]
      </sup>
      <span class="emphasis">
       <em>
        Hodonín
       </em>
      </span>
      — v Pénterovom variante (I. 182 b): Hradosin, ale asi
               ide o Hodonín
     </p>
    </div>
   </div>
  </div>
  <div>
   <div class="titlepage">
    <div>
     <div>
      <h2 class="title">
       <a name="d56e5836">
       </a>
       Uhorsko
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    V Skalici sme ostali tri dni. Pretože sme prišli za hlbokej noci, nedovolili nám vojsť
         do mesta. Noc sme strávili v majeri.
   </p>
   <p>
    O tri dni (to jest 18. januára) sme prišli do Svätého Jána, kde sme našli vznešených
         pánov.
   </p>
   <p>
    Medzitým Andrej Sartorius upadol do veľmi ťažkej choroby, ale s pomocou božou sa
         uzdravil.
   </p>
   <p>
    Vo Svätom Jáne som nechal svojich domácich a so vznešeným pánom som šiel do Ilavy, kam
         sme sa dostali zdraví 11. februára 1683.
   </p>
   <p>
    V deviatu nedeľu pred Veľkou nocou som začal konať na zámku bohoslužby.
   </p>
   <p>
    Vyčerpaná manželka prišla zo Svätého Jána do Ilavy 25. februára a mnoho týždňov ju
         sužovala veľmi ťažká a beznádejná choroba.
   </p>
   <p>
    Podobnou chorobou sa nakazila aj dcéra a ležala chorá naraz s matkou, ale aj naraz obe
         vyzdraveli. Synčekovi Samuelovi som najal dojku.
   </p>
   <p>
    Dostal som zmluvu ohľadne dvorného kazateľa. Hneď od začiatku ma však uvítali, postihli
         a prenasledovali také nesmierne ťažkosti, že ledva sa dá zaznamenať jeden týždeň
         primeraného oddychu, v ktorom by som bol mohol písať a spisovať.
   </p>
   <p>
   </p>
   <p>
    Koniec//
   </p>
   <p>
   </p>
  </div>
 </body>
</html>
