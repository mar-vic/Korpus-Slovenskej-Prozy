<html>
 <body>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2537267">
       </a>
       Diel druhý
      </h2>
     </div>
    </div>
   </div>
   <div class="toc">
    <p>
     <b>
      Obsah
     </b>
    </p>
    <dl>
     <dt>
      <span class="sect1">
       <a href="#id2543818">
        I.
       </a>
      </span>
     </dt>
     <dt>
      <span class="sect1">
       <a href="#id2506742">
        II.
       </a>
      </span>
     </dt>
     <dt>
      <span class="sect1">
       <a href="#id2505464">
        III.
       </a>
      </span>
     </dt>
    </dl>
   </div>
   <p>
   </p>
   <p>
   </p>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2543818">
        </a>
        I.
       </h2>
      </div>
     </div>
    </div>
    <p>
    </p>
    <p>
     Vlak zapískal, zahrmotal, že ti to reže do samého špiku, lebo práve skrútily sa
            hamovníky, až na šťastie zastal pred stanicou, na ktorej stálo „Tepliczfürdő“, velikymi
            literami. Konduktor pootváral dvierká a malá hrstka pasažierov vysypala sa z horúcich
            vozňov na tuhé úslnie perrona. Mohlo byť všetkých okolo dvacať, a medzi nimi asi šesť
            poľských židov v dlhých čiernych kaftanoch, akoby vyglancovaných s pajzesami a velikymi
            batohmi. Z ostatných pasažierov asi traja zjavili sa s batožinou, tiež nie elegantné
            kufre, alebo koše, ale všetko batožina posväzovaná žínkami, daktorá uviazaná kafetuchom.
            Z vozňa pre rychlozbožie nevidno aby sa skladaly zavazadlá a kufre. Hja, nenie toto
            rychlovlak, ale len „osobný“, po ktorom necestúva pravé kúpeľné publikum.
    </p>
    <p>
     Posluhovia, ktorí stoja za šrankami, kde je „kimenet“, sú trpeliví, ba celkom
            ľahostajní. Nesnaží prekričať jeden druhého „fiaker“, „hôtel steiner“, „hôtel belevue“ —
            lebo neufá sa velikej odmene z rúk (tohot) takýchto „hostí“, ktorí sa doštrachali
            „osobným“ a i to po tretej triede.
    </p>
    <p>
     Cestovatelia oddali svoje karty portírovi, ktorý na tejto stanici je veľmi jemný, sťa
            v salone. Správa železničná sa postarala, aby cudzozemci nemali príčiny sťažovať sa na
            tradicionálnu zdvorilosť našich personalu železničného.
    </p>
    <p>
     Cestovatelia prešli verandou, ktorá je zatinená divým hroznom, že príjemne v nej
            chladí na dvor čakalne, čili jednoducho na cestu, kde je rozostavané dakoľko povozov.
            Židia hneď zaplnili prvý z omnibusov „hôtel Steiner“. Keď sa batohy vyhádzaly na
            strechu, bolo by zvýšilo ešte miesta, pre troch, ale tam nikto sa už neopovážil
            nakuknúť. A veru musí sa uznať, že židia priateľsky pozerali na príchodzích, s tým istým
            vľúdnym úsmevom, ako sa naučili pozerať na okoloidúcich stojac na prahu svojich
            Gasthausov a skliepkov, ktorých sú nepochybne majiteľmi.
    </p>
    <p>
     Ostatní sa umiestili do druhých dvoch omnibusov, ktoré následkom toho boly plné, že
            by jablko neprepadlo.
    </p>
    <p>
     A tu vystúpili z verandy ešte dva mladí ľudia, nie síce elegantní, po — najnovšej
            mode — ale veľmi slušne oblečení. Jeden z nich nesie v ruke cele malý kožený kufrík.
            Rozhliadajú sa po povozoch, ale tie sú všetky plné, jedine omnibus z hôtel Steiner má
            tri prázdne miesta.
    </p>
    <p>
     „Bieda je s tebou dakde sa pohnúť, Paľo,“ hovorí vyšší, chudší s počernou tvárou a
            tenkými fúzikami ku spoločníkovi ktorý nosí kufrík. „Kým si sa ty tam kdesi táral po
            stanici, židia nám obsadili miesta. Teraz už čo! Vari pešo v tejto afrikánskej
            horúčave!“
    </p>
    <p>
     „Aby sa zaprášil!“ odpovedá Paľo, oprašujúc si kabát do vysoká zopätý, svetlošedý,
            ktorý priliehal k bokom, sťaby ho ulial. Nohavice tej istej barvy, klobúk tvrdý, nový
            hnedožltý — to všetko pekne harmonovalo s tvárou nie bielou — nie čiernou i s vlasmi
            svetlogaštanovymi. Ináčej postava uzemčitá, na široko založená, menovite prse až
            vojensky vypuklé svedčily o železnom zdraví, ako i hlas, mocný bariton. Krok jeho je
            pevný, akoby vbíjal koly do zeme a cez úzke nohavice vidí sa pri chôdzi ihra dobre
            vyvinutých svalov. „Ja ti veru, Bohuško, nepôjdem peši ani za celý široký svet. A k tým
            tam, čo gravitujú k Dávidovej države tiež neprisadnem,“ vraví Paľo.
    </p>
    <p>
     „To si vezmeme fiakra!“ šľahol ho Bohuš.
    </p>
    <p>
     „,Ty pravíš‘!“ odpovedá Paľo s úsmevom. „Čo že by sme raz neparadovali na fiakri! I
            tak tej cti sa ti nedostane pred promociou. A do tej máš ešte héj…“
    </p>
    <p>
     „Fiaker?“ pritočilo sa k nim chlapčisko v akejsi čiapke s akýmsi numerom. „Wenn Sie
            wollen, hier ist ein Fiaker…“
    </p>
    <p>
     „Also gut,“ odpovedá Paľo, oddávajúc mu kufrik po krátkej prehliadke fiakra.
    </p>
    <p>
     Pravdaže, fiaker nenie ako fiaker. Tento by iste vzbudil sensaciu na Ringstrasse vo
            Viedni svojimi obšuchanymi formami, zaprášeným remeňom a zablatenymi kolesami. I
            dnukajšok nevyzerá bars vábne.
    </p>
    <p>
     „Ako sa voláš, kočiš?“ pýta sa Paľo toho, čo sedí na kozlíku.
    </p>
    <p>
     „Paľo, pán veľkomožný.“
    </p>
    <p>
     „No to sme drusovia. Skoč dolu, poutieraj dákym vechťom sedadlá, aby človek nesedel v
            takom nečine a keď obriadiš, choď do hostinca a vypi si pohár piva, alebo už čo.“
    </p>
    <p>
     „Na službu, pán veľkomožný.“
    </p>
    <p>
     „Čerta veľkomožný! Ani len urodzený nie.“ S tým sa obrátil k svojmu druhovi a vraví
            mu: „Po takej štrapacii zaslúžime aby sme sa dokonále umyli. Umyjeme tvár, oprášime sa,
            a ak už to nemožno, aspoň len v reštauracii opláchneme hrdlo. Ináč nemožno existovať
            tuna.“
    </p>
    <p>
     „Ako chceš,“ odpovedá Bohuš. „Ale nemá to smyslu tuná sa umývať, čistiť, keď sa v
            koči zaprášiš ešte horšie.“
    </p>
    <p>
     „,Pekný, čistý a poriadny chcem ja vždy byť, ako žiadny,‘ nevieš že si sa kedysi, ako
            žiačik oduševňoval na tejto veľkolepej básni? A teraz doktorand by si sa chcel
            spreneveriť jej velikým zásadám? Oh, Bohuš, nepoznávam v tebe hodného následovníka otca
            svojho…“
    </p>
    <p>
     „Ako príde k tomu otec, aby si ho tu spomínal?“ pozastavuje sa Bohuš.
    </p>
    <p>
     „Ako pravzor všetkej sporiadanosti.“
    </p>
    <p>
     „Ten veru neide prelievať hrdlo!“
    </p>
    <p>
     „Zato nevyleje jeho synátor.“
    </p>
    <p>
     Keď sa ztratili na verande, sredikal sa i Paľo z kozlíka a vraví ku priateľovi v
            čiapke: „To sta alebo veľkí boháči alebo nič nemajú.“
    </p>
    <p>
     „A to už prečo?“
    </p>
    <p>
     „Keď mi dali olovrant.“
    </p>
    <p>
     Ten v čiapke poodišiel do chládku, kde podoprel stenu, hľadiac ľahostajne, ako Paľo
            „pucuje“ kočiar.
    </p>
    <p>
     Priatelia zasadli v reštauracii druhej triedy a rozkázali piva. Keď im ho doniesli, a
            hostia ho okúsili — smraštili sa im tváre a postavili ho na stôl. „No, keď mu už ani
            Bohuš Rešetár nemôž’ ublížiť — to znamená mnoho. Zaslúžil by ten čo ho vyčapoval, aby ho
            on osobne musel vydúchnuť…“
    </p>
    <p>
     „Paľo Chvojan je v tom ohľade odborník. Ja mu dávam palmu,“ odpovedá Bohuš.
    </p>
    <p>
     „Už len uznaj Bohuško: čestne si sa pričinil napomáhať výrobu piva — vlastne konsum.“
    </p>
    <p>
     „Ty si dnes, počuješ, neodolateľný. Tvoje vtipy sú skoro tak (rez) frišké a rezné,
            ako toto pivo.“
    </p>
    <p>
     „Aha, bude čosi, začína sa jedovať. Nech sme vo Viedni v našej kaviarni, už by si
            obrátil rukáv na svojom kaiserroku lakťom do záhybu lakťového a tak by si sedel a
            pomyslel si: „Chlapci…““
    </p>
    <p>
     „Naozaj ty sa dnes všakovak naťahuješ do vtipu. Ja trpím, keď už ináč nemožno. Ale čo
            ako sa duchaplne bavíme, bude vari lepšie, aby sme odišli. Pri tomto friškom moku ma
            ešte začneš traktovať anekdotami z časov Fridricha veľkého a to by už nesniesol.“
    </p>
    <p>
     „Máš pravdu, Bohuško. Ešte by si mi tu prekysol, lebo si večne čosi nakyslastý: a
            teraz toto droždie, táto horúčava…“
    </p>
    <p>
     Naši priatelia vyšli z reštauracie a odišli rovno k svojej príležitosti. Paľo
            medzitým odbavil oba rozkazy, referujúc, koľko ho stál jeden pohár piva. Chvojan mu dal
            groše a riekol: „Škoda, že si nevypil i naše. Bolo by ťa občerstvilo.“
    </p>
    <p>
     „Radšej by vypil žlč, pán veľkomožný. To už len od smädu, aby bolo trochu mokré.“
    </p>
    <p>
     Koč sa pohol hradskou dosť poriadnou, vychodenou, lenže čože, keď je na nej preci len
            veľa prachu. Listie olšín a topolov vysadených popri garádoch je celé prachom zanesené a
            smutné akési, sťaby sa v ňom dusilo. Zato vozba je veľmi príjemná v tomto hustom
            chládku. Došli k miestu, kde šíny pretínajú hradskú a kde je postavená prejma. Museli
            zastať za všetkymi troma omnibusmi, ktoré tu čakajú, kým prejde vlak a otvori sa
            barriera. Pasažierom v druhých dvoch omnibusoch bol vítaný tento prírastok, lebo sediac
            ticho, aspoň mali sa načo divať. Ono i židia pozreli, čo to za koč, ale vidiac dvoch
            mladých ľudí, bez ďalších okolkov pokračovali v rozhovore, ktorý možno vedú od samej
            Galicie a celkom iste vzťahuje sa na „Geschäft“.
    </p>
    <p>
     „Mohli sme radšej čakať ,pri prameni‘, ako tuto na slnci,“ vraví Chvojan. „Dosiaľ mi
            nechce zísť z umu to pivo zo štacie.“
    </p>
    <p>
     Rešetár neodpovedal nič, ani sa len neusmial. Hľadel chladno do širokého kraja,
            pokrytého vyklaseným zbožím. Je prerývaný briežkami na ktorých sú počerné fľaky (hus)
            tmavej zelene. To sú medze s hlôžim a trním. Popri koľajniciach vinie sa potok, ukrytý v
            jelšoví a vrbine, z druhej strany vedie biela cesta, ktorá sa odrážá tam kamsi na bok,
            kde sa modrejú hory.
    </p>
    <p>
     Konečne prifuňal vlak, ktorý na stanici „napájal“, dlhým radom popred barieru.
            Cestovatelia z oblokov vyzerali von, chladiac sa bistrom povetrí. Všetečná hlavička
            ženská usmieva sa našim rytierom, a na Chvojanov pozdrav klobúkom, odpovedá mávaním
            bielej šatočky. Rešetár sa usmieva shovievave, hodiac okom na Chvojanov klobúk, sťa by
            riekol: „Od teba i to vystane.“
    </p>
    <p>
     Barriera sa podvihla automaticky, omnibusy sa pohly na bielej ceste, zanechávajúc
            oblaky prachu.
    </p>
    <p>
     „Paľo, kto bude hltať ten prach?“ pýta sa Chvojan kočiša.
    </p>
    <p>
     „Nech ho hltá kto chce, ale my nie,“ odpovedá on. Pošibol kone a kočiar prebehol
            popri omnibusoch, zanechajúc ich na pol strelenia za sebou. Keď sa Rešetár obzrel na
            kone v omnibusoch zapriahnuté, zdalo sa mu, že hrebú nohama na jednom mieste.
    </p>
    <p>
     „No chlap si Paľo, tie tvoje mršiny dobre ťahajú,“ pochválil ho Chvojan.
    </p>
    <p>
     Kočiš neodpovedal, iba čo dobre poháňal kone.
    </p>
    <p>
     Koč sa o nedlho odrazil z hradskej, dôkladne vychodenej na cestu hladkú ako stôl. Po
            oboch stranách vysadené sú topole dlhou alejou, ktorá zdá sa na konci že sa ztráca v
            jednom rade. Otvára sa tu vidiek celkom nový: údolie zakryté horami listnatými. Kde tu
            sa zabelie breza, alebo ukáže košatá lipa. Po stráňach vidno cestičky s bielymi
            lavičkami, kde tu na význačnom mieste vyčnieva filagoria v pitoresknom štíle.
    </p>
    <p>
     Konečne kočiar vošiel do vlastného kúpeľa. Vyzerá ako mestečko v malom, s čistymi
            bielymi domkami, solidne stavänymi. Nevidíš tu tých moderných drevených klietok s
            altankami, povláčkami a verandami, ktoré sa ujaly v kúpeľoch moderných. Tu panuje ešte
            vždy staré meštianské pohodlie a nie aristokratický prepych. Zdá sa, že v novš(om)í
            čas(e) prešiel bez stopy ponad tieto domce, ktoré musely byť vystavené ešte v minulom
            století. Na ulici je ticho, skoro mrtvo, snáď každý sa utiahol do svojej izby pred
            najvačšou horúčavou. I predavači vo svojich skliepkoch a drevených búdkach od dlhej
            chvíle podriemujú.
    </p>
    <p>
     „Toto je zakliate mesto,“ poznamenáva Paľo. „Kúpeľ som si ja cele ináč predstavoval.“
    </p>
    <p>
     Ulica ich voviedla na námestie, ktoré je pretvorené vo veľkolepý park s mohutnymi
            stromami. Pomedzi stromy presvitávaju biele fľaky z jednotlivých budov. Na lavičkách
            vidno dakoľko ľudí, sediacich ticho a roztrateno. Z diaľky, bohvie z ktorého kúta parku
            zavznieva hlas husiel a cimbala, ako keď sa ladí.
    </p>
    <p>
     „Prišli sme práve v najlepší čas. Onedlho počne koncert,“ poznamenáva Chvojan.
    </p>
    <p>
     „Bude najlepšie, keď rovno ta pôjdeme,“ odpovedá Rešetár.
    </p>
    <p>
     „Musíme sa najprv umyť a očistiť z tohto prachu. Preto musíme ísť hneď do hotelu.“
    </p>
    <p>
     Rozkázali kočišovi aby ich doviezol do hôtelu. Človek v čiapke ktorý sedel pri
            kočišovi prikývol hlavou a usmial sa. Veď on je práve potomok hôtelu „Zůr golden Birn“,
            prirodzene, že ich nevysype tu na rynku a nevráti sa domov s prázdnym kočiarom.
    </p>
    <p>
     I skutočne dostali izbičku tam v druhom poschodí s pohľadom do dvora a na velikú
            stráň posiatu stromami a krovím. Usalašili sa zaraz a hneď robili velikú toalettu,
            nakoľko ju môže robiť človek, ktorý má jediné šaty.
    </p>
    <p>
     Keď vošli do parku, dali sa hneď smerom odkiaľ bolo čuť inštrumenty ladiť. Chvojan
            obzeral sa na všetky strany bystro, akosi výbojne; počinal si ako človek ktorý je ako
            doma. Rešetár hľadel vážne pred seba, ale preca nemôhol zatajiť, že sa tu cíti akosi
            iným človekom. Kúpeľný vzduch je cele zvláštny, i mocne pôsobí na toho, koho prvý raz
            oveje. Iba teraz keď sa ponorili do parku, videli aký je rozsiahly, i že je v ňom sveta
            nie málo, bárs vidno len roztratené gruppy.
    </p>
    <p>
     Hudba bola umiestená vo zvláštnom kiosku pred „Curliaus“-om. Tu vidno už hustejšie
            ľudí, i daktorí sa prechádzajú, iní sa shovárajú na zaplnených lavičkách. Chvojan pozerá
            smelo, ako sa naučil vo Viedni, menovite na ženské, ktorých je dakoľko dosť krásnych.
    </p>
    <p>
     „Ja som si to veľkolepejšie predstavoval,“ vraví Chvojan — „keď sa o kúpeli toľko
            rozpráva. Menovite publikum ma neuspokojuje.“
    </p>
    <p>
     „Ty o všetkom súdiš tak povrchne a po prvom dojme,“ odpovedá Rešetár. „Preca kúpele
            sme nevideli vlastne, len jednu ich čiastku a publikum vôbec nie. Len mi povedz aké
            publikum máš vo Viedni o pol siedmej ráno: či môžeš z neho zatvárať na eleganciu mesta?“
    </p>
    <p>
     „Viedeň a Teplice je trochu rozdieľ.“
    </p>
    <p>
     „I tu bude mať publikum rozdelené hodiny. Keď slnce zajde, nepochybne sa všetko
            dostaví semka, kde koncertuje hudba: všetko elegantné a krásne. Potom budeš môcť dačo
            povedať o publiku. Ja navrhujem, aby sme išli tamto vypiť kávu. Ešte je privčas tuna
            čakať.“
    </p>
    <p>
     Odišli do zahradnej miestnosti s ťažkými bielymi stolami i stoličkami. Všetko takmer
            prázdne, len tri štyri stoly obsadené. Zasadli si za jeden stôl, a objednali kávu.
    </p>
    <p>
     Asi o polhodiny začala hudba hrať marš a Chvojan sedel ani na tŕňoch. Chcel by odísť
            z kaviarne a zamiešať sa medzi množstvo, ktoré už sa hemží pred Curhausom. A množstvo
            každým okamihom rastie. Vidno i dámy s elegantnými toalettami. Rešetár cíti dobre, aký
            je jeho druh netrpelivý, ako upiera oči na tú promenadu s hltavou dychtivosťou, vie i
            príčinu tej netrpelivosti: ale mlčí, akoby nič nebadal.
    </p>
    <p>
     „No Bohuš, či sa nepodvihneme? Konečne tu nieto nič zanímavého. Poďme na promenadu.“
    </p>
    <p>
     „Ty vôbec si ako na tŕňoch. Neviem, čo sa to s tebou robí. Preháňaš ma z miesta na
            miesto — a nikde nemáš pokoja.“
    </p>
    <p>
     „Ale už len nahliadneš že
     <span class="emphasis">
      <em>
       (nečit.)
      </em>
     </span>
     sme neprišli aby sme tu
            presedeli v tejto špelunke. Keď hľadať samotu — najdem ti ja samotu inakšiu. Teraz treba
            videť svet.“
    </p>
    <p>
     Na promenade sišiel sa celý elegantný svet. Dámy v svetlých toaletách, obvešané
            všakovými záhybami, že ich bolo ľutovať v tejto horúčave. Tesné živôtky zvyšovaly tým
            väčšmi krásy ich stepilosti, ktorá je skoro všetkých údelom. Najdeš tu krásavice, za
            ktoré by sa nezahanbil viedeňský Graben, oblečené po najnovšej mode, s čistou bielou
            pleťou a ohnivýma očima. Mužských mladých je pomerne málo: na mužoch sa vidí, že nie z
            luxu, ale naliehavej potreby vyhľadali kúpele. Sú akísi ostarení, zodratí, vyčerpaní.
            Oproti dámam dobre konservovaným bije to tým väčšmi do očí, tá sobeckosť mužského
            pohlavia, ktorá radšej sama sdiera sa prácou, než aby v nej prepustila trochu účasti
            ženám. Skúsené oko pravda musí spozorovať, že tie vrásky, tie plešiny a šediny, tie
            dochrámané údy sú nie napospol výplyvom namáhavej duševnej a telesnej práce: vidno tu v
            hojnosti trpké ovocie vyžilosti a pustého užívania. No i v tom sú ženské lepšie
            zaopatrené, lebo ich spoločenské postavenie chráni ich od pokleskov, ktoré ochromily im
            mužov.
    </p>
    <p>
     Rešetár sa vhĺbil do tohto pozorovania. Jeho vôbec podivne sa dotklo najsť medzi
            tymito rodnymi horami kus toho sveta, ktorý sa volá „velikým“ a môhol sa zvať i
            „skazeným“. Jemu sa zdá, že presťahovalo sa kus toho sveta, do ktorho sa bol v prvom
            záchvate vhodil s celou náruživosťou a ktorý dosť skoro sa mu spríkryl svojou úžasnou
            plytkosťou a nemravnosťou. Teraz sa mu zdá, že padá i naňho veliký kus z tých duševných
            fľakov, akonáhle sa mu musí sblížiť. Tým horšie sa ho dotkýňa tu, v tejto svätyni
            prírody, ktorá každé prázniny pôsobila naň ako liek svojou očisťujúcou silou. Ktorá v
            ňom kynožila zárodky zkazy, donesenej z veľmesta a posielala ho nazad posilneného
            telesne i moralne.
    </p>
    <p>
     „Bohuš, študuj theologiu“ — posmieval sa mu neraz Chvojan — „z teba by bol celom iste
            superintendent.“
    </p>
    <p>
     Netušil, že v mladom Rešetárovi neraz zobudila sa táto myseľ. Tradície dlhých
            pokolení ožily i v ňom a hnaly ho na duchovnú dráhu. Na medicine držia ho jedine
            zovňajšie príčiny — hlavne tá, že čo začal bolo by hanba nechať neskončené. „To by ma
            biľagovalo ako človeka vrtkavého a škodilo by mi na celý život, menovite v kňažskom
            povolaní. Našli by sa, čo by mi vytkli, že som sa preto hodil na tú dráhu, lebo druhá sa
            mi zdala byť priťažkou. A pravý muž nikdy nesmie vzbudiť podozrenie, že sa vyhýba
            ťažkostiam. Ostatne v každom povolaní možno byť človekom ctihodným a užitočným. Ba práve
            svetský človek môže viac osožiť všeobecnému moralu, než kňaz: na kňaza každý povie, že
            káže z púhej nútenosti…“
    </p>
    <p>
     Chvojana čosi stislo na prsiach akoby ho išlo zadáviť. Dych sa vydiera ťažko z
            hlbokosti a nič sa mu neuľavuje. Na skúške nikdy nepreniesol toľkoto nepokoja i akéhosi
            strachu. Strachu ktorý sa nedá odôvodniť, lebo nevie na ktorý predmet sa vzťahuje. Jeho
            bystrý duch, upretý vždy na vonok a nikdy neprehrebajúci vo vnútornostiach, zatemnil sa,
            vypadol z rovnováhy. Zasadly naň tône, ktoré nedajú prehliadnuť celú budúcnosť, ale
            nechávajú v nej hlboké trhliny neistoty. A práve táto neistota budúceho nanáša najväčšiu
            muku na ducha ľudského.
    </p>
    <p>
     Ako by ho udrel do prsú — tak sa mu pozdalo. Zastal so zatajeným dychom a zmeraveným
            zrakom. Krú, ktorá prihnala sa k srdcu, zase búcha v sluchoch ani kladivom. Mimovoľne
            chytil priateľa za ruku a stisol ju tuho. Ale už keď Bohuš pozrel naňho v prekvapení —
            už vtedy sa prevládal. S tvárou čo možno spokojnou riekol:
    </p>
    <p>
     „Ľaľa — oni!“
    </p>
    <p>
     „Kde?“
    </p>
    <p>
     „Tamto idú proti nám,“ rozpráva Chvojan hlasom, v ktorom sa ešte trasú dozvuky
            rozrušenia a hlbokého pohnutia. „Na tamtej strane promenady — vidíš, pod tou lipou, tá
            skupina dám…“
    </p>
    <p>
     „Aha — tedy poďme, kým nás nespozorujú oni. My pekne na druhom konci promenady
            vrátime sa tamtým krajom, kde sú oni. Pekne sa s nimi sídeme.“
    </p>
    <p>
     Chvojan pristal vďačne. Dosiaľ sa neopanoval od mocného vzrušenia. Veď bude skoro
            desať mesiacov, čo videl ostatný raz svoju Oľgu. Rešetárovu Oľgu. Upadol on dávno do jej
            osýdel, ktoré mu hodila svojou neodolateľnou milotou a krásou. (Toľko rokov) Dva roky,
            čo sa vkradol ten cit do srdca — a on od tých čias neprestal na ňu mysleť. Každý deň
            strávi dakoľko chvíl v jej prítomnosti, ktorú vykúzli pred seba mocná jeho vôľa a živá
            fantasia. V najveselšej spoločnosti prejde mu dušou jej drahý obraz a on sa ztratí a
            zamyslí. Priatelia nemôžu nikdy pochopiť, čo je príčinou takýchto záchvatov vážnosti. U
            človeka zvlášte, ktorý je tak povrchný, prístupný každému dojmu, dakedy až výstupný vo
            veselosti. A on za touto barrikadou svetáckosti vystavil si oltár, ktormu sa klania v
            skrytosti. Nepustí nikoho nazreť dnuká, lebo svätyňa výlučne je jeho i každé druhé oko
            by ju znesvätilo. Rešetár mu sám rozumie najlepšie. No ani on, dôverný priateľ,
            každodenný druh, neprenikol ďaleko cez túto barrikadu. On človek ináč chladný nedá sa
            zaviesť priateľovým svetáctvom: uvažuje jeho činy, odhliada od rečí — i nachádza v ňom
            jadro zdravé, plné vážneho ponímania života, plné rozhodnosti a sily. I to ho priťahuje
            k človeku, s ktorým vari nikdy ešte sa nesišiel, aby sa nesrazili.
    </p>
    <p>
     Ale priateľstvo nikdy nepovolilo, naopak utužovalo sa čím diaľ tým vačšmi. Chvojan
            nemôhol obstáť vo vlastnom dome a musel aspoň čiastku vakacií stráviť v Dubnickej fare.
            A práve tieto vakacie vo fare dubnickej vynakladal na prácu najintensivnejšiu. S Bohušom
            sedávali celé dni nad knihou a študovali s veľkou chuťou i teplým oduševnením. V také
            chvíle samého Bohuša chytala sa akási zvláštna žížeň za vedou i nevysvetliteľná rozkoš z
            vykonanej práce. I práve vtedy sa znovu a znovu presvedčoval, že ide za dobrým cieľom,
            že nezmýlil chodník.
    </p>
    <p>
     A to všetko prechodilo z Chvojanovho oduševnenia naňho. V Chvojanovi bol ho
            nevyčerpateľný zdroj. On pracoval do úmoru vedecky, s neochabujúcou silou, a keď padol
            súmrak a rodina sa sišla pred farou pod košatou lipou on zas vlial života do celej
            spoločnosti. Pod čarovným pohľadom Olgy jeho duch akoby (sa) presúšal svoje poklady.
            Rozhovor jeho hádzal iskry, zapaľoval a keď bolo treba, i rozohrial.
    </p>
    <p>
     Starý Rešetár, človek o ktorom vravi Rózik Beličiansky že: „má svou notu“, bol neraz
            strhnutý zo svojho prísne ohradeného sveta do kruhu Chvojanovým duchom začaraného. Boly
            to i preňho chvile sviatočné, keď pocítil pod hrubou kôrou akúsi teplotu, tú starú
            teplotu, ktorá ho rozohrievala kým prse boly mládeneckým ohňom zapálené. Obľúbil si
            uprimne mladíka a konečne i túžil za ním. „Dobre padne staré údy rozohriať na cudzom
            ohníku,“ soznával nielen samému sebe, ale i pred svojím okolím. Ani sa mu nikdy
            nesnívalo, odkiaľ to všetko vyviera, tento nový tok života i z čoho sa živí ten ohník na
            ktorom sa tak rád prihrieva. On vôbec lásku chápe ako čosi vyplývajúceho zo zákona
            božieho, ktorá má svoj vymedzený počiatok a ohraničený koniec. Ináč mu nikdy neprišlo do
            hlavy povšimnúť si dcery; videť, čo za zvláštny svet sa to v nej stelesňuje. On vôbec sa
            nedrží za schopného „zpytovati duchů“.
    </p>
    <p>
     Vec je zvláštna, že medzi Olgou a Chvojanom celý čas sa nič nepremenilo. Ich vzájomný
            pomer nevykazuje ani klesanie ani stupňovanie, nepodlieha žiadnemu kolísaniu. Stojí na
            rovnej úrovni od počiatku do teraz. Ba neprišlo ani len ku slovnému objasneniu medzi
            nima. Chvojan nikdy necítil k tomu zvláštnu potrebu. Zdalo sa mu, že je to cele
            zbytočné. Veď oni sa dávno, dávno rozumeli, bez všetkého dorozumievania. I cele určite
            znali, čo sa v duši druhého deje.
    </p>
    <p>
     Chvojan príchodom jara pocítil vo Viedni neobyčajnú túžbu za rodným krajom. Viedeň
            nie len že ho nebavila, ale ho nesmierne nudila. Nervy utrmácané večným nepokojom,
            zatúžily za zdravým, korenistým vzduchom vidieckym. Ale nadovšetko Oľga ho vábila zase
            ta hore, do Dubnice, pritúlenej tesno k tým velikánom hôrskym, obkruženej z druhej
            strany poľami i preseknutej na poly hukotavým bystrým potokom. Starý Rešetár ako vlani i
            tohto roku napísal pred koncom roku Bohušovi list a v ňom pozýva „mého mladého prítele“
            a „obveselitele“ na vakacie do Dubnice, sľubujúc mu, že zase budú tráviť aspon dakoľko
            dní v úplnej spokojnosti a veselosti. Chvojan odpovedal na pozyv zvláštnym dopisom, v
            ktorom pozvanie prijíma s najväčšou povďačnosťou. Netrpelive rátal každú minutu, ktorú
            prichodí zabiť ešte v rozhorúčenej Viedni, v duchu bol viac v Dubnici, než pri svojich
            priateľoch.
    </p>
    <p>
     Iba tu príde Bohušovi list od mamy, kde mu zdeľuje, že „Oľga ako vieš, začala sa
            priateliť s pani Hubovou zo Suchanova. Musim povedať že táto jemná pani našu Oľgu vždy
            vyznačovala. Ešte i na návštevu nám prišla dakoľko ráz, čo naskrze nemáva v obyčaji
            robiť. Až tu teraz prišiel sam Huba nás pýtať, aby sme im prepustili Oľgu (D) na dakoľko
            týždňov, kým budú v Tepliciach. Pani by chcela mať preca dakoho známeho pri sebe. Nám to
            sice neprichodilo, menovite i to bolo v otázke, že nie je rozumno farársku dceru
            privykať k takým rozkošiam, ktoré si iba boháči môžu dovoliť, ale potom zase sme si
            rozložili celú záležitosť a poručili ju riadeniu božiemu, nech on sám našu dceru vedie a
            riadi, poneváč čo On činí, dobre činí…“
    </p>
    <p>
     Chvojan začal zúfať. Príde do Dubnice a nenajde tam Oľgy! Čo mu je zo všetkého? A
            potom tie narážky pani farárky dubnickej. Či je toľme potrebné ísť do kúpeľov Oľge, aby
            sa na nej splnilo „riadenie božie“? A či riadenie božie na leto tiež ide sa zotavovať do
            kúpeľov? Veru netreba veľmi hádať, čo za riadenie vodí pekné, odrastené dievča do
            kúpeľov!
    </p>
    <p>
     „Možno stará pani sama je týmto ,riadením‘,“ trápi sa Chvojan, ležiac bez sna na
            svojej posteli. „Nemá ona zvláštne sympathie k mojim uchádzaniam. A keď si ma starý
            pozval, ona zas urobila druhý ťah: dala si pozvať dceru do kúpeľov. Oh, to je jej
            politika. Mlčí, ale za to robí úsilne. Čo to bude?“
    </p>
    <p>
     Mnoho sa nesúžil, hneď sa schopil k novým činom. Napísal otcovi, že v lete si umienil
            poprehliadať daktoré kúpele, čo sa mu zdá byť veľmi dôležitým a potrebným pre budúce
            poslanie… Starý Chvojan bol proti synovi veľmi slabý, nemôhol mu ani toto odopreť. „Nech
            užije kým je mladý, keď príde na svoj chlieb bude o hlavu menší pán…“ Sviedol i Bohuša
            Rešetára aby sa mu pripojil a tak „prehliadanie kúpeľov“ počali práve v Tepliciach.
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2506742">
        </a>
        II.
       </h2>
      </div>
     </div>
    </div>
    <p>
    </p>
    <p>
     Prešli na druhý kraj promenady a spustili sa druhým krajom v dolinu. Tu po dakoľko
            krokoch zjavilo sa pero na klobúku pani Amalie a o chviľu tu ide ona sama so svojím
            mužom a Oľgou Rešetárovou.
    </p>
    <p>
     Boli by snáď prešli a neboli by zbadali našich priateľov. Ale i tu sa dosvedčila sila
            magnetismu. Chvojan uprel svoje šedé oči na tvár Oľginu, i všetkou silou duševnou vpíjal
            sa do jej krásneho líca. V tom ona prešla očima chladno po prúde proti nim sa hýbajúcom
            a zastala ako prikovaná na jednom mieste. V prvý čas akoby ju obišiel úžas pred takou
            vidinou; nebola ani zďaleka pripravená, čo za prekvapenie bude ju očakávať. V najbližšom
            okamžení stojí Chvojan pri nej a jej ruka trasúca sa, spočíva v jeho ruke. Neriekla mu
            ani slova, iba stisnutie ruky mu odokrýva, čo sa v jej duši deje.
    </p>
    <p>
     Huba i jeho pani tiež sa nenazdali, čo ich očakáva. Svítali sa s mladými ľuďmi veľmi
            srdečne, sťa s pravymi priateľmi.
    </p>
    <p>
     „Povedzte, ľudia, kde sa tu beriete?“ oslovil ich Huba. „Odrazu, ako s neba spadli!“
    </p>
    <p>
     Pani Amalia sa usmiala. Jej neušlo v tej trme vrme, aké zvláštne bolo shliadanie
            medzi Oľgou i Chvojanom. Sišlo jej na um divadeľné predstavenie v Suchanove i výlet pod
            Skalku: ďaľšieho sa dovtípila. „Kto by pomyslel, že je taká falošná!“ divila sa sama v
            sebe. „Ako len mohla zatajiť čo za „prekvapenie“ nám hotuje. I ako roztomile zahrala si
            na „prekvapenú“! Pod mojimi krýlami sa začína snovať dôležitá intriga. Či je to starým
            po vôli? Čo povie dvojctihodná pani?“ Ale zaraz sa upokojila z tej strany: „Veď jej brat
            je tu. Poslali ho s ním: musejú byť usrozumení…“ A tak sa definitívne uspokojila a s
            hrdosťou mladej ženy začala hrať rolu protektorky. Bolo jej zvlášte milé, že ona je
            vyvolená k tejto vynikajúcej úlohe.
    </p>
    <p>
     V promenade pokračovali, kým hudba koncertovala. Oba mladí ľudia okupovali Oľgu, ale
            konečne Rešetár vidiac, že Chvojan sa od sestry nehýbe, pripojil sa k Hubovcom. Oľga i
            Chvojan kráčajú hneď za Hubovci.
    </p>
    <p>
     „Bohuš má na každý pád rozum,“ poznamenal Chvojan keď ostali sami — „že odišiel. Ten
            šuhaj počína sa mi páčiť čím ďalej, tým väčšmi. Prezradzuje chvíľami zvláštny talent,
            ktorý matka príroda doň uložila. Čo myslíte vy?“
    </p>
    <p>
     „Ja-ja,“ zajaká sa Oľga s rozbúrenými prsami — „ja, že sme nie sami, i že nás hockto
            môže počúvať…“
    </p>
    <p>
     „Nemôže. Tu sme bezpečni. Toľká je tu trma vrma, že my sa tu stratíme. A títo tuna
            ztratili sa v rozhovore: pozrite, akí sú zaujatí. A kto vie, kedy budeme takto spolu. Čo
            indy sme rozdelili na štyri týždne to teraz musíme v jednom okamihu si povedať. Keby ste
            vedeli, čo všetko mám ja vám rozpovedať! Stalo sa mi ako druhým bláznom — že som zabudol
            práve v tom okamihu, keď som to mal spustiť. Iba jedno viem cele určite: viete čo?“
    </p>
    <p>
     Ona šla popri ňom so sklonenou hlavou, akoby hľadala čosi na zemi. Pri jeho otázke
            obrátila k nemu rozhorúčenú tvár a na chvíľu dotkla sa ho očima, akoby ho pýtala:
            „povedz.“
    </p>
    <p>
     „Že nech sme sa nesišli na verejnej promenade, kde tisíc zvedavých očí čaká, aby sa
            pokochalo dačím neobyčajným — ja by vás neuprosne, bez všetkého váhania bol uchvátil,
            viete… Darmo by ste sa spierali.“ A v tom zahrabol jej ruku do svojej, aby bolo čo
            najmenej nápadné a stisol ju mohutne. Ona probovala vytiahnuť ju, ale vidiac že je to
            marné, opätovala mu to stisnutie.
    </p>
    <p>
     „Ďakujem vám,“ preriekol on, vypustiac jej ruku.
    </p>
    <p>
     Ona bola dosiaľ ako začarovaná, i nemohla, nevedela čo odpovedať. Konečne nebolo
            treba tu hovoriť — oni si rozumeli bez rečí. Videla mu v očiach, čo on myslí a ona už
            dávno ztratila tú silu, aby mohla pred ním sa ukrývať.
    </p>
    <p>
     „Nie je to iba taký povrchný záchvev, čo ja cítim k vám,“ pokračoval hlbokým hlasom,
            ktorý sa triasol pohnutím. „To sa zrodilo dávno, hneď keď som vás videl prvý raz a teraz
            už siaha na celú budúcnosť a dáva jej nový smer i nový jas. Dosiaľ to žilo vo mne akosi
            samo od seba, ani sám som o tom dopodrobna nevedel: ale tu na promenade keď som vás
            zazrel vstúpilo predo mňa s plným uvedomením. ,My sme svoji,‘ mihlo mi hlavou s úplnou
            istotou. ,Tu je tvoja duša, Paľo — priviaž ju k sebe, ináč nemôžeš byť pravým človekom…‘
            A skutočne čo by ja bol bez teba Oľa — čo? Bludár, ktorý sa stratil vo svete a nezná kde
            by hlavu sklonil…“
    </p>
    <p>
     „To preci nemôže povedať človek slobodný, neodvislý, ktorého je celý svet. Vy
            preháňate. Máte svoje ciele, svoju postať, ktorá nedá vám poblúdiť. Ale ďakujem aspon za
            dobrú vôľu, že mi privlastňujete viac, ako mi patrí…“
    </p>
    <p>
     „Nie Oľga, ver mi teraz, ver každé slovo, ktoré sa ráňa rovno od srdca. Ja som nie
            taký dobrý ani taký nevinný, ani taký cieľa svojho vedomý, ani… Vôbec musíte znať, že i
            mňa začala sa chytať rezina veľkomestskej skazenosti. Ja to netajím, ba núti ma svätosť
            tejto chvíle, aby vám i to soznal. Ale vo vašej prítomnosti to všetko padá zo mňa. Ja sa
            cítim človek iný. Čo bolo udusené, to čisté, šľachetné, veliké — to dvíha vo vašej
            prítomnosti hlavu, pretvoruje ma v bytosť súcejšiu, ľudskejšiu. Preto ja hovorím, že bez
            vás som nič. Tôňa bez života, bez vôle i bez cieľa.“
    </p>
    <p>
     „Aby ste pozdvihli mňa, nemusíte zato snižovať seba,“ pokarhala ho Oľga, pozrúc zas
            naňho. „Ja viem, že vy ste človek, ktorý má svoju vnútornú cenu. A perla keď padne i do
            blata, zostane perlou. Duša prázdna nemôže sa sošľachtiť jedným okamženim, a čo by
            prišla neviem komu do blízkosti. Ostatne ja to prijímam s vďakou od vás, v povedomí
            svojej nehodnosti. Vy ste ma vykrášlili, že musím sa sobrať všetkymi silami, aby aspon z
            ďaleka sa ponášala na ten váš ideal. Neviem, či vás nesklamem.“
    </p>
    <p>
     Sama sa začudovala, že pred toľkým množstvom pustila sa do takých vývodov. A bolo i
            neopatrné. Až teraz spozorovala, že Hubová sa neúčastní rozhovoru s mužom a mladým
            Rešetárom, ale kráča medzi nima so sklonenou hlavou. „Čo ak nás vypočúvala? Čo si
            pomyslí? Ako ma odsúdi?“
    </p>
    <p>
     Koncert sa chýlil ku koncu a obecenstvo začína rednúť na promenáde. I Hubovci zastali
            s Rešetárom a Huba riekol: „No — vy ste si toho dosť narozprávali!“ A škodoradostne
            pásol oči na rozpakoch mladých ľudí.
    </p>
    <p>
     „Ja som medzitým pooddával slečne všetky pozdravenia,“ riekol Chvojan s chladnou
            rozvahou, ktorej sa Oľga musela diviť.
    </p>
    <p>
     „Na každý pád ich bolo veliké náručie,“ vraví Huba.
    </p>
    <p>
     „Na vine je slečna, že každý na ňu spomenie, i kto ju len raz videl.“
    </p>
    <p>
     „Pri takej práci niet divu, že ste ustali,“ pokračuje Huba v dobrej nálade.
            „Navrhujem, aby sme šli dakam sadnúť. Vari na (naše) náš obyčajný stôl,“ pozrel na ženu,
            čakajúc od nej odobrenie. Tá prikývla hlavou. „Tedy na náš stôl. Ale to vám sľubujem, že
            sa premiešame. Preto dokončte, čo máte, kým dôjdeme ta.“
    </p>
    <p>
     „Vy by ste nás chceli priveľmi obmedziť, pane pravotár a v takomto páde to nenie ani
            zďaleka humánne,“ zažartoval Chvojan. „Ale pre dnešní deň my sme už skončili,“ doložil s
            poklonou.
    </p>
    <p>
     „To toľko znamená, že teraz už nestojíte o nás,“ — odpovedá Huba, keď sa už pohli k
            hostincu.
    </p>
    <p>
     „Naopak, teraz môžeme ponúknuť svoje služby vám, i s tým väčšou ochotou a bedlivosťou
            môžeme vám ich venovať.“
    </p>
    <p>
     Chvojan s istou hrdosťou čelil narážkam Hubovým. Veď naňho sú obrátené jej oči, ktoré
            mu dávajú života i ducha. Nie žeby Hubovcov opovrhoval. Naopak on pripadá mu človek ináč
            dobrý, úslužný priateľský: a ona pod chladnou kôrou kryje city šľachetné. Ako ináč mohla
            si získať priateľstvo (jej) Oľgy? Tá iste by sa s ním nepriklonila žene nehodnej. V
            tejto spoločnosti mu začalo byť príjemne, začal sa v nej cítiť domácky. Ani city nemusel
            toľme stiahnuť na krátko, keď i tak nie sú pred nimi tajnosťou. A konečne nachádza sa v
            kruhu úzkom, priateľskom, kde môže sa hýbať nenútenejšie a preca nevystaví dievča
            neútlocitne s jeho citami.
    </p>
    <p>
     Vošli do reštaurantu. Je to sála biela, s velikymi oknami. Je bielo natretá s
            pozlátenými arabeskami na povale, kde v prostriedku vymaľovaný je detský genre, najskôr
            oberačka hrozna. To, ako i množstvo zrkadiel a dlhé biele záclony, dodáva dvorane
            vzhľadu neobyčajne veselého. Stoly sú i dlhé po prostriedku a po stranách kratšie: podľa
            toho nech si sadne kto chce do uzavretej spoločnosti a kto chce za spoločný stôl.
            Hubovci si vybrali jeden z menších stolov, kam usadla celá spoločnosť.
    </p>
    <p>
     Na pani Amalii vidno najlepšie, že jej kúra pomáha. Je i teraz krásna, a barvy veľmi
            zdravej. Prezradzuje i života viacej; patrne sa tu cíti domackejšie než v Suchanove. Sem
            i tam ju pozdravujú v dvorane i usmievajú sa jej priateľsky, čo jej ako vidno veľmi
            lahodí. Tunajšia spoločnosť jej je viac súrodá, než tá do ktorej ju vtisly okolnosti v
            Suchanove. Tu je aspon medzi svojimi: obkolesená elegantným, vyberaným svetom a nie
            kdeakými remeseľnikmi a ich ženami.
    </p>
    <p>
     Huba sa tiež teší, nie žeby mu táto spoločnosť dák veľmi zodpovedala. Konečne vždy
            musi na seba ukladať akési jarmo. Ale preto, že žena je uspokojená a utíšená.
    </p>
    <p>
     Sotva (sa) zasadli na stoly, zjavila sa vo dverach dáma elegantná, postavy hrdej,
            imposantnej. Velikým, čiernym okom prebehla nepokojne dvoranou, kým nezbadala Hubovský
            stôl. Trhla sa proti nemu s úsmevom na tvári; ale zaraz sa zarazila, nerozhodná, čo
            urobiť. Nebodaj spozorovala oboch mladých ľudí, i bolo ťažko pridružiť sa k ním. Vtom
            vyskočil Huba zo svojho miesta a urobil priestor pre dve stoličky.
    </p>
    <p>
     Rešetár i Chvojan vzali tento nový zjav na mušku. Zasluhoval veru pozornosti. Už
            chôdza, to zvláštne hýbanie v pleciach dodávalo jej zvláštnej zanímavosti. Tvár osmahlá,
            s pleťou akosi do olivova idúcou, živé, čierne oko, zväčšené uhlíkom po víčkach, nos
            orličí a svieže plné perny dodávaly jej charakter orientálny. Ona sama bola si toho
            vedomá, preto nosila vo vlasoch (šperk) ihlicu v polmesiaci, vykladanú ohnivými rubínami
            a zaušnice tiež tej istej formy i neobyčajnej velikosti. Nebola oblečená prisne po mode,
            lebo ona sa nepokorila ani tejto všemohúcej vládkyni. Nosila šaty dľa vlastného vkusu,
            kde sa neľakala ani priveľkej živosti bariev.
    </p>
    <p>
     Keď jej predstavili mladých ľudí, hrdo im podala ruku, ktorú oni pobozkali. Ešte sa
            zvrtla dva tri razy, pozrela po dvorane a zasadla na vrch stola, položiac dlaň na
            súsednú stoličku a rieknuc Hubovi: „Sadnite ku mne.“
    </p>
    <p>
     Mladí ľudia temer ani nespozorovali, že s dámou prišiel starý pán so šedivou bradou
            na poly rozčesanou, krokom ktorý chcel byť elastický, ale preca už prezradzoval
            starcovskú ťažkopádnosť.
    </p>
    <p>
     „Môj muž Sandtner, fabrikant,“ predstavila ho študentom. Tito sami museli sa osobytne
            predstaviť starému pánovi, ktorý si medzi nich sadol, púšťajúc sa pomaly na stoličku.
    </p>
    <p>
     Rešetár sa zahľadel na dámu vnímavo. Zdá sa mu, že ju zná. Až keď pani Amalia ju
            menovala Etelou, rozjasnilo sa mu. Toto je dcera Dvorszkého, predsedu suchanovského
            kasina, vydatá za fabrikanta Sandtnera. Počul minulých vakacií mnoho všeličoho o tomto
            skvelom vydaji rozprávať. A hľa, dokázalo sa, že nebolo nič prehnané. S takouto
            eleganciou i sebavedomím môže vystupovať iba žena starého bohatého muža. Rešetár
            analysoval jej tvár a každým okamihom prichodila mu zanímavejšia. Nemôhol oči odtrhnúť
            od jej plných úst, ktoré pri hovorení podivne sa hybaly. Každý pohy bol nový, akýsi
            vyučený, i úsmevy boly vyrátané len na to, aby sa ukázaly skvejúce sa zuby.
    </p>
    <p>
     „Krásna je, bez otázky!“ soznával v duši Bohuslav Rešetár. Ona zachytila jeho pohľad
            svojim orlim zrakom, vyčítala z neho nelíčený obdiv — i usmiala sa, obráťac sa zaraz k
            Hubovi. Náš Bohuš sa začerveňal i bál sa pozreť rovno do tej vyzývavej tváre.
    </p>
    <p>
     Chvojan ju tiež premuštroval okom znaleckým. A nevyhol ani mak jej pohľadu, plnému
            panovitosti. S chladnosťou učenca, ktorý analysuje (ba) exotickú rastlinu, rozoberal
            podivnú tú tvár.
    </p>
    <p>
     „Všetko je umelé,“ rozhodol po chvili. „Pleť je umelá, oči sú umele predlžené i obrvy
            zafarbené. To sa naučila od Turkýň. Možno si barví i dlane a nechty.“ S tým sa uspokojil
            a venoval sa starému pánovi a Oľge. „Dnes som bola na „výhľade dr. Biedermanna“ Amálka,
            Džidži ma dočkal dolu na jednej lavičke, no všakver Džidži“ — na to podivné meno pokýval
            pán Georg Sandtner hlavou, čo bolo i Chvojanovi tak nápadné, že sa pozrel na pani Etelu,
            pri čom ho našla podivná strela z jej očí, až sám Chvojan sa zmiatol. Pani sa usmiala
            hovoriac už ako s pani Amaliou, ale viac aby to druhí počuli. „Ale som nenašla v tom
            výhľade nič tak mimoriadneho. To máš pohľad do doliny a ďalej do polí, ktorymi sa hrnie
            lenivo Teplica rieka, ktorú i tak nevidíš, len tušíš skrytú vo vrbine. Môže sa povedať,
            že som odišla sklamaná z výhľadu dr. Biedermanna, ale nie tou stranou kde sedel Džidži,
            lebo som ho chcela posekýrovať nech ma hľadá, prečo je nie galantný…“
    </p>
    <p>
     „Ale Etelka, ty vieš, že ja sa liečim,“ zvolal pan Sandtner, pozdvihnúc ruky.
    </p>
    <p>
     „Všetko jedno. Choroba nevyníma spod galantnosti!“ dodala s dôrazom pozrúc na
            Rešetára, ktorý ju počúval nábožne i Chvojana, ktorý sa mračil, hrajúc sa so servítom. A
            tu idúc druhou stranou, lenže horou — došla som na jednu rovinku asi ako štvrť tejto
            saly. Na tri strany prechádza rovinka v horu a smerom na východ končí sa koľmým kamenným
            útesom. Pozrela som dol — a zakrúžila sa mi hlava a hlavou preletela myšlienka: „Tu by
            bolo krásne umreť.“ Pomysli tú prepasť podo mnou a tú myšlienku. A vždy sa mi vracala
            ako by sa letelo, ako by sa padlo na rozdrobený štrk, ako by pád rozľahol sa v dolinke,
            i jeho ohlas pohltily štíhle jedle svojim sviatočným šumom. A prechodili by ľudia
            cestičkami a preca nenašli by ťa. Či to nenie vskutku krásne?“
    </p>
    <p>
     „A čo je na tom krásneho, Etelka?“ pretrhol ju pán Sandtner hlasom plným rozochvenia.
            „Prosím ťa, ako môžeš povedať, že je v tom čosi krásneho. Preci by len dotyčného našli,
            čím pozdejšie, tým v horšom štadiume rozkladu. Snaď po nose by prišli naňho a našli tam
            mrtvolu zohavenú. Ja sa nazdávam, že taká mrtvola…“
    </p>
    <p>
     „Ale prosím ťa Džidži, také veci pri stole!“ Pozrela pritom naňho s opravdovým
            úžasom.
    </p>
    <p>
     „Ja iba čo logicky rozvádzam následky. Lebo následok takého skoku je neomylne
            dolámanie, dotlčenie, zohavenie a smrť. A zas následok toho, že ťa nespozorujú a
            neodstráňa čím skôr, porušenie so všetkými prídavkami a menovite…“ Položil palec k
            ukazováku a urobil posunok akoby šňupal.
    </p>
    <p>
     „Ty hovoríš, ako by si bol v staromládeneckej spoločnosti.“
    </p>
    <p>
     „A ty ako šestnásťročná žaba romantismom nakazená. Pritom nikdy nepozreš veci na
            koreň, ale vezmeš ju, ako sa ti na prvý pohľad presentuje. A to je ponímanie, chceš
            nechceš, moja drahá, detinské. Či nie?“ S tým sa obrátil ku spoločnosti, z ktorej nikto
            sa mu neozval súhlasom. Chvojan sa usmieval s akýmsi opovržením a pozeral z pána na
            paniu. „Ja som človek praktický a naučený obzreť vec zo všetkých strán, preto som
            naviedol i to, čo by si prehliadla, t. j. čo sa stane. Keď by dakto sa tam shodil…“
    </p>
    <p>
     „Počuješ, Džidži!“ polozúrive polo so smiechom mu zahroziac servítou. „Ak
            neprestaneš, hneď a zaraz…“
    </p>
    <p>
     „To je tvoj spôsob, despoticky. Ale my sme svobodní ľudia; preto ja tvrdím že na tej
            tvojej myšlienke nebolo zbla esthetiky, lebo mrtvola v štadiume…“
    </p>
    <p>
     Velikým machom sa rozohnala naňho servitou, ktorá dopadla nie na starého pána, ale na
            Chvojana. Tento ju složil, obišiel stôl a doniesol panej, položiac ju pred ňu. Celá
            dvorana sa zahľadela, čo sa to pri stole robí a lietali medzi známymi významné pohľady.
            Pani Amalia zjavne trpela, takéto krikľavé výstupy z duše sa jej protivily. Oľga
            sklonila hlavu, cítiac, že pohľady i ju triafajú. Rešetár málo našiel na veci nápadného,
            jemu bola ona sama v sebe divadlom, z ktorho nemôhol odtrhnúť oči a Chvojan sa trápil
            myšlienkou, či servít náhodou a či z vyrátania padol jemu do lona. Celá spoločnosť bola
            nútená odrazu zaoberať sa s ňou a to jej nepochybne lahodilo. Po skončenom výstupe s
            akýmsi ohňom v oku rozhliadala sa po reštaurácii, sťa herec keď (po) sbiera palmy.
    </p>
    <p>
     Dámy pozeraly na toto jej počínanie s istou nenávisťou, daktoré snáď so závisťou. V
            ich očiach bola ona žena „skazená“ i pichľavo ju premeriavaly od hlavy do päty na
            promenádach. Ju to ani najmenej netrápilo. „Aspon preca musia sa zaoberať so mnou,“
            myslievala si, keď zavesila na seba dáky kúsok toalety, ktorý sa vymykal zpod mody a
            robil ju nápadnou. „Nech sa jedujú, trebárs nech pukajú od jedu…“
    </p>
    <p>
     Páni pozerajú na ňu shovievave. V kútiku srdca i keď (prv) musia prisviedčať dámam —
            súhlasia s ňou, ba i obdivujú. Ktorí sú neodvislí, ako mladý Rešetár, celkom otvorene
            hodili by sa(j) do jej vleku, i nadbiehajú jej do cesty, aby vzbudili jej záujem. Oproti
            týmto podujímavým vie ona byť nevšímavá. Ani jeden nemôže sa pochváliť, že ho vyznačila
            svojou pozornosťou.
    </p>
    <p>
     Dvorana sa počala konečne vyprazdňovať. Pani Hubová tiež sa vrtela na svojom sedisku
            netrpelive. „Miško, ja musím pozreť, čo sa robí s Emuškom. Pred večerom mu horela
            hlavička čosi…“
    </p>
    <p>
     „Ako chceš, duša,“ podzvolil sa Huba. „A my poďme…“
    </p>
    <p>
     Oľga ako by jej sňal velikú ťarchu s pliec. Sberala pláštiky a pomáhala Hubovej sa
            obliecť, nedopustiac Chvojana. Bohuš Rešetár zmocnil sa plášťa pani Etely.
    </p>
    <p>
     „Či to už ideme i my!“ zvolala s udivením. „Tedy k vôli spoločnosti. Aspoň
            vyprovadíme.“ Vzala plášť od Bohuša, ale ho neobliekla. Keď boli všetci hotový, položila
            ho Chvojanovi na plece. „Vonku je veľmi teplo,“ dodala s úsmevom, keď Chvojan pozrel na
            ňu s prekvapením. „Neste i toto“ — a vložila mu do ruky slnečník.
    </p>
    <p>
     Bohuš trasúc sa od hnevu pripojil sa k sestre. Nemo kráčali ku „Villa Katinka,“ kde
            Hubovci mali svoj byt.
    </p>
    <p>
     Tak sa rozlúčili a Hubová s Oľgou veselo vystupovaly do prvého poschodia. „Naozaj čím
            diaľ tým ťažšie ti príde udržovať s ňou pomer priateľský“ — poznamenala pani Amalia
            vojdúc do izby. Oľga neodpovedala nič, ale vidno jej na tvári, že dáva za pravdu pani
            Amalii.
    </p>
    <p>
     Pani Etela s mužom i dvaja študenti (za)stáli pred „Villa Katinka“. Pani Etela sa
            obzrela na oblohu — a spomedzi hustých korún stromovia usmialo sa jasné nebo posiate
            hviezdami. Mesiac rozlieval po parku svoje magické svetlo, vrhajúc tmavé tône medzi
            stromy, sťa obrovské rozsadliny. Celý park i okolie dýcha tajomnou tišinou, ktorá tým
            väčšmi odráža na tomto mieste života veľkomestsko-rozvíreného.
    </p>
    <p>
     Pani kráča s Chvojanom, ktorý nesie jej plášť i slnečník pomedzi stromiská. Ich
            postavy rovnako strojné, tu i tam výndu na svetlo, tu i tu tratia sa v hustej tôni, sťa
            by prepadúvaly. Rešetár cíti akúsi trpkosť v sebe a len zo zdvorilosti odpovie na dlhé
            vývody pána Sandtnera. „Poďme pomaly — tí tam na predku utekajú ako blázni. Ešte sa
            spotia a prechladnú.“ Bohuš musí k vôli starému pánovi mierniť krok, bárs čosi nezdolnou
            silou ženie ho napred.
    </p>
    <p>
     „Takýchto nocí len málo sa nám dostane tu na severu,“ poznamenala pani Etela. Chvojan
            cíti v jej prítomnosti akúsi stiesnenosť, nemo kráča po jej boku. „Táto dnešná mi živo
            pripomína nádherný juh. Aká škoda odospať ju v zatvorenej izbe! Na juhu o tomto čase
            začína pravý život, ktorý trvá do svitania. My v tom ohľade napodobňujeme kury.“ Medzi
            rečou zahla do alleje, ktorá zjavne vedie von z kúpeľa. Po jej bokoch černie sa hora.
    </p>
    <p>
     „Či my nezablúdime?“ pýta sa Chvojan. Sišli mu na um zrazu tí dvaja za nimi, i
            zvláštnosť situacie, že blúdi nocou po skrytých cestách so ženou, ktorú dnes ráno ešte
            neznal. I tvár jeho Oľgy predstúpila, akási smutná — i jemu prišlo odrazu ťažko.
    </p>
    <p>
     „A vari sa vy toho toľme bojíte!“ rozosmiala sa so zvláštnym svojim smiechom, na
            ktorý počalo mu srdce mocne búchať. „Povedzte, nikdy sa vám to neprihodilo? Povedzte…“
    </p>
    <p>
     Pozrela naň, že v hlave pocítil závrat a ústa onemely. V tom okamihu šuchla jej ruka
            pod jeho rameno. Bola okrúhla, tvrdá a pozdĺž ramena cítil dotknutie jej ramena, v
            tesnom rukáve stisnutého. Narovnala kroky s jeho krokom i nahla sa k nemu akoby v
            dôvernom (akomsi) pomere stáli od rokov.
    </p>
    <p>
     „Čo toto znamená? Je tá ženská rozumná? Čo vlastne chce?…“ Nikde nenašiel odpovede,
            len v búrnom tlkote vlastného srdca a v zázračnej tišine mesačnej noci.
    </p>
    <p>
     „Vy ma dobre zabávate — môžem povedať,“ riekla hlasom tlumeným, v ktorom zdalo sa
            ukryté čosi rozochvenia. „Povedzte mi dačo!“
    </p>
    <p>
     „Ja vlastne neznám mnohé veci…“ odpovedal Chvojan. „Vidíte, ja som teraz ako slepý a
            hluchý. Nevidím pred seba, nečujem. Neviem, čo sa robí, i ako sa to robí. Len to viem,
            že, že…“ Čosi sa v ňom zoprelo, čo ho prinútilo, že uhryzol poslednú myšlienku.
    </p>
    <p>
     „Tedy dopovedzte…“
    </p>
    <p>
     „Prosím dnes nemožno. Inokedy snáď.“
    </p>
    <p>
     Obzrel sa a na začiatku aleje vynorily sa na chviľu postavy starého pána a Bohuša a
            zas zapadly do hustej tône aleje. Idú tedy za nimi. Prichodilo mu ako veliké dobrodenie,
            že ich videl aspoň na chviľu, že vie, že neni samotný s touto ženskou v nočnej pustine,
            so ženskou, o ktorej sám nevie, čo mysleť.
    </p>
    <p>
     „Tí sú ďaleko,“ riekla ona so zjavným výsmechom. „Ak sa bojíte — môžme sa vrátiť
            zaraz…“
    </p>
    <p>
     Udrela na strunu, kde chlapi sú najcitlivejší. Chvojan odhodlane kráča napred a myslí
            si: „Nedbám, čo hneď do pekla. Inam to sotva povedie.“ Za nima ozvalo sa hvízdanie a
            ďaleký hlas. Zastali. Tu ona zas vraví: „A čo to my robíme? Myslím že sme viedli žart
            priďaleko. Poďme nazad.“ Jej triezvy, skoro chladný hlas prekvapil ho svojou pevnosťou,
            ba klesla pod ním celá jeho mužská hrdosť. Volky nevolky pocítil, že ona stojí nekonečne
            vysoko nad ním: svojou pevnosťou a tvrdou samovládou.
    </p>
    <p>
     Počuli už hlas blížiaceho sa (Sandt) muža i Bohuša a tu ona zastala.
    </p>
    <p>
     „Skryme sa im. Počkajte, čo budú robiť, keď nás nebude,“ zašepkala mu tesno pri uchu,
            že cítil vôňu pačuli. Ako boli v tôni tak sa vytiahli z aleje do hlbokého ticha hory.
            Iba čo raždina pod nohama zachrupkala. „Ticho-ticho — nech nečujú,“ vraví ona držiac ho
            za ruku, aby snáď sa nepohol a ju neprezradil.
    </p>
    <p>
     Táto tesná blízkosť ženy rozkývala v ňom všetku pevnosť. Vysoké vlny akejsi divej,
            surovej odhodlanosti valia sa naň. Zatajuje dych a čuje v ňom tlkot srdca. Nemôže
            rozoznať čieho — jej, či svojho. Ano, jej je ono — určite ho čuje. Vytiahol ruku z jej
            ruky a nerozhodné habkanie vyvrcholilo v neočakávaný skutok: vyslobodené rameno položil
            jej okolo pása a pritiahol ju bližšie, až ocítil na tej strane ťarchu jej strojnej
            postavy, ktorá ako by sa podávala. Blízko pri samom líci ocítil jej horúci dych — i v
            tom okamihu pritisol na jej svieže ústa horúci bozk.
    </p>
    <p>
     „Riadne rozdelenie času, to je zásada nielen modernej mechaniky, ale spoločenského
            sriadenia vôbec,“ čuli hlas pána Sandtnera, jeho postava vo neurčitých kontúrach
            kreslila sa im na tmavom úzadí hustého krovia, na boku Bohuša, ktorý kráča bez šumu
            popri ňom. Čuť nielen kroky, ale i mocné opieranie Sandtnerovej palice. „To je
            tajomstvo,“ pokračoval pán Sandtner horlive — „v ktorom ležia veliké bohatstvá. Pravda
            my sa ich ešte netýkame, my ešte na to sme nedošli, ale iba veliké kultúrne národy. A
            moja žena nechce o tom počuť,“ dodal hlasom, ktorý sa v oboch mocne ozýval. Stali
            tesnejšie jeden k druhému a s mocným rozochvením čakali, kým tamtí prejdu. „Ona stojí na
            stanovisku cele primitívnom. Nevie, kedy je čas spania a kedy prechádzať, kedy na
            kúpanie — vôbec o tom nemá systému. I teraz jej síde na um prechádzka a vlhko je, môže
            prechladnúť. A vôbec ktovie kde sú. Možno sa prekryli a smejú sa nám…“
    </p>
    <p>
     „Tí sú napredku. Vidím tamto, akoby sa pohybovali,“ odpovedá Rešetár.
    </p>
    <p>
     „Ale to je nápad, čo!“ zvolal pán Sandtner. „Vidíte, takéto žarty sú jej po chuti…“
    </p>
    <p>
     Toto už hovoril pán Sandtner asi desať krokov od nich. Že prešli a nespozorovali ich
            v takej blízkosti, to Chvojana nesmierne rozveselilo. I pani Etela sa chychtala poticho,
            čujúc mužove ponosy. A teraz už keď sa vzdialil, zmocnila sa jej akási divá radosť.
            Pozdvihla ľavú ruku, okrútila ju kol šije Chvojanovi a pritisla mocne jeho hlavu k
            svojim prsiam. Tak sa stalo, že klobúk sa skotúľal Chvojanovi do krovia, a urobil taký
            šumot, že sa zdalo, že títam ho nepochybne začuli. Zatíchli v napnutom očakávaní. Nečulo
            sa nič podozrivého, iba ozvena hlasu pána Sandtnera socala sa sem i tam po korunách
            stromov a zaliehala v mrtvej tišine noci.
    </p>
    <p>
     Chvojana toto všetko neodolateľne hnalo, aby pokračoval v divokej hre. Nenachádzal
            odporu, ako jediná odpoveď znel mu tlumený smiech. Keď tu zrazu pani Etela jedným
            pohybom vykrútila sa mu z náručia.
    </p>
    <p>
     „Nie-nie, dosť je. Na žart až priveľa. Poďme domov…“
    </p>
    <p>
     Neveril vlastným ušiam, ale darmo ju hľadal pri svojom boku. Stála už na chodníku a
            tichým krokom brala sa nazad smerom ku parku. Chvojan zprvu omráčený, nevedel čo robiť.
            Potom sa sobral a trasúcou rukou rozhŕnal krovie, hľadajúc klobúk. Trvalo dosť dlho kým
            ho našiel a vsadil hlboko do čela. Za ten čas sa trochu uspokojil i prebral natoľko, aby
            rozpoznal položenie.
    </p>
    <p>
     „Hlúpo-hlúpo, nekonečne hlúpo!“ vytýkal mu vnútorný hlas. „Držal si sa hlúpo, ako
            chlapec s mliekom na gambách. Radosť bude ukázať sa ti svetu na oči…“
    </p>
    <p>
     Kráčal pomaly, ale i tak dohonil pani Etelu, ktorá ho počkala. Bez slova došli do
            samého parku.
    </p>
    <p>
     „Vám je horúce, ako vidím,“ prihovorila sa pani. „Poďme do kaviarne. Tí tam nás v nej
            nepochybne budú hľadať a nám sa síde odpočinúť.“ Chvojan neodpovedal nič. „A či by ste
            navrhli dačo iné?“
    </p>
    <p>
     „Račte vy velieť“ odpovedá utíšený. „Ja bez toho nemám pochopu, ako by sa dala
            zakončiť podobná výprava.“ „Podobná“ vyslovil zvláštnym prízvukom, že sa na ňom
            pozastavila pani Etela.
    </p>
    <p>
     „Prečo podobná?“ pýta sa, zastanúc odrazu.
    </p>
    <p>
     „Povedzme tedy neobyčajná, lebo neslýchaná: ako vy chcete,“ riekol chladne.
    </p>
    <p>
     „Ja v tom cítim urážku, a urážať nemáte právo dámu, ktorá, ktorá…“ Pobrala sa svojím
            bystrým krokom ku kaviarni a na jej rozsvietených oblokoch jasne bolo vidieť jej trhanú
            chôdzu i s tým zvláštnym ochvievaním pliec. Chvojan pobehol za ňou, takže bezprostredne
            za ňou vošiel do prázdnej skoro kaviarne.
    </p>
    <p>
     Za jedným stolom v úzadí bolo päť šesť mladých ľudí, počernej pleti. Nebodaj cigáni
            muzikanti. Hrali v karty. Od nich sa odtrhol človek v čiernom s prevesenou servitkou cez
            ruku. S akousi nápadnou zdvorilosťou sa im klaňal, čakajúc ich rozkazy. Spoločnosť
            kartárska na chvíľu pozdvihla hlavy a zas ich sklonila do svojich karát. (Ch)
    </p>
    <p>
     Chvojanovi sa zdalo, že tu všetko sa mu smeje do tváre. Urážaly ho prezdvorilé
            poklony sklepníka, i uprené pohľady kassirky, s plavymi pekne učesanymi vlasima.
    </p>
    <p>
     „Mne chartrès a pánovi tuto zmrzlinu,“ rozkázala pani Etela sluhovi. Ten sa
            poklonil, že sa mu daly vidieť vlasy v tyle na dvoje rozčesané a odišiel. O chvíľu
            pristúpil k mladej kassirke a oprúc sa o pult čosi jej rozprával. Chvojan cítil, o čom
            hovoria. Dva ukradmé pohľady zachytil od nej, ktoré uprela k ich stolu a začervenal sa.
    </p>
    <p>
     „A prečo ste mi rozkázali zmrzlinu?“ pýta sa pani Etely, ktorá s výsmechom sa ho
            dotkla očima. „Aby sa ochladil — nie? To už netreba. Vy ste to urobili dôkladne sami.“
    </p>
    <p>
     „Prečo sa vlastne hneváte, pane Chvojan?“ pýta sa ho vážne. „Ja nenachodím najmenšej
            príčiny. To ochladenie nebolo natoľko ukrutné; aspoň nie toľko, koľko — sa zaslúžilo.
            Myslím, že v tom bola som dosť shovievavá.“
    </p>
    <p>
     „Ja nie preto, nie… Počkajte, ja musím sa ináč vysloviť: po slovensky ako sa hovorí.
            Ja som nespokojný, že to ochladenie vôbec bolo potrebné, že som do toho zabŕdol, ako,
            ako — chlapec. A ľutujem, že prišlo — pripozde. Nie vtedy, kým bol ešte žart žartom, ale
            keď už bolo vážne. Keď som zabudol na isté záväzky a prekročil isté ohľady. To mňa
            hnevá, to! Že ja musím sa začervenať v rozpakoch pred istymi osobami, pred ktorymi ma
            tento stav nesmierne ponižuje. To mi je ľúto najväčšmi, nikdy si to neodpustím.“
    </p>
    <p>
     „Vás hnevá iné, celkom iné,“ usmiala sa pani, hľadiac mu priamo do očí: „vás hnevá,
            lebo myslíte, že ste sa predo mnou exponovali. Mrzí vás, že som nepodľahla ja. V tom
            vidíte svoju porážku. Vy ste sa vôbec prerátali, sami prerátali — tedy vy ste na vine.“
    </p>
    <p>
     Čo ako sa pozeralo na udalosť, preca sa mu zdalo, že on bol urazený. Veď ktože
            vynútil celú túto ponižujúcu afferu. Ona hneď pri večeri ju musela osnovať, len preto,
            aby ho vo vlastných očiach ponížila a ktovie ešte prečo. Kto vie čo mala ona pritom za
            úmysly? Zprvu tak priehľadná, naraz zdala sa mu najzamotanejšou záhadou.
    </p>
    <p>
     Keď strávili, čo im predložil sklepník, vošli do kaviarne i pán Sandtner a Bohuš.
    </p>
    <p>
     „Kde ste boli, pre Boha!“ zvolal pán Sandtner sadnúc k stolu. „To je skutočne tvoj
            nápad dať nám schodiť celý park, kým ty sedíš v kaviarni.“
    </p>
    <p>
     „Nemôžem za to, že ste slepí i hluchí,“ rozosmiala sa pani. „My sme šli alejou, ako
            ste nás videli, lenže sme sa skryli za krík. Vy ste nás nespozorovali. Ja som shodila
            pánu Chvojanovi klobúk — ani to vás neupozornilo, kde sme. Keď ste zašli asi dvacať
            krokov my sme sa pustili alejou nazad a rovno sem. No či je tak?“ pýta sa Chvojana s
            rozpustilým úsmevom. „Povedzte, či som vám neshodila klobúk. Tuším ste i rozsvietili,
            keď ste ho hľadali medzi kríkmi…“
    </p>
    <p>
     Pán Sandtner pozrel iba zbežne na Chvojana a hneď sa obrátil k žene. Chvojan ešte
            nebol nikdy v takom klepci. Zdalo sa mu, že prepadne sa od rozpakov. A práve na nich sa
            pásla pani Etela so zvláštnym pôžitkom. Chúlostivé situacie, za ktoré sa mu prichodí
            hanbiť, chcela si dať dotvrdzovať od neho. A všetko s tvárou tak nevinnou, ako nevinnosť
            stelesnená, alebo vyštudovaná prešibanosť.
    </p>
    <p>
     „Ale ako ste sa skryli!“ diví sa pán Sandtner. „Veď preci by sme boli spozorovali. A
            dlho ste tam stáli?“
    </p>
    <p>
     „Ej, hodne ušlo času, hodne. Ostatne bude vedeť pán Chvojan. I spýtala som sa vidí sa
            mi, koľko je hodín.“
    </p>
    <p>
     Chvojan pokrútil hlavou rozhodne, že nie. „Veď vôbec sme nehovorili, ani sme
            nemohli!“ doložil on.
    </p>
    <p>
     „Vari sme nešepkali! Ej, či máte krátku pamäť. Vy vôbec ste mnohé podrobnosti
            pozabúdali…“
    </p>
    <p>
     Vlasy sa mu začaly ježiť, lebo slová tieto znely mu ako hrozba. „Ešte mi všetko
            vykričí a ona sa zo všetkého vytiahne…“
    </p>
    <p>
     „To je vôbec zas nápad — čo?“ obrátil sa k Bohušovi.
    </p>
    <p>
     Bohuš neodpovedal. Hľadel zamyslene pred seba. V podivnom chovaní priateľovom videl
            on cele iné niečo, než pán Sandtner. Z rečí pani Etely vyčítal, že títo dvaja sú
            dohovorení, že panuje medzi nima — shoda. „Neborka Oľga!“ ľutuje sestru. Prvý raz čo mu
            sišla na um toho večera.
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2505464">
        </a>
        III.
       </h2>
      </div>
     </div>
    </div>
    <p>
    </p>
    <p>
     V nasledujúci deň o deviatej ráno poberá sa pani Amalia s mužom do Villa Katinka.
            Poprechádzali sa, lebo dnes ráno nevzali kúpeľ, i poraňajkovali s Oľgou v Caffé Kurucz.
            Sišli sa tam s rodinou tabulárneho sudcu Johanidesza, ktorho dcera Aranka s Oľgou
            vstúpila v tesné priateľstvo. Oľga sa pripojila k Aranke, ktorá s mamou, veľmi milou
            starou paňou šl(y)a na prechádzku. Hubovci následkom toho do predpoľudňajšieho koncertu
            osameli.
    </p>
    <p>
     „Dobre urobíš, keď odpíšeš Rešetárovcom,“ dokončil Huba celý rozhovor so ženou. „Ale
            nič iné, iba spomeň, že prišli tí dvaja. Pani farárka nech robí ďalšie kroky ako jej
            zodpovedá. Na každý pád bude srozumená, keď poslala s ním syna.“
    </p>
    <p>
     „I ja myslím,“ odpovedá pani Amalia — „ale povinnosť je povinnosť a nechcem mať na
            sebe zodpovednosti.“
    </p>
    <p>
     „Mne sa vidí, že je šuhaj poriadny, statočný, pracovitý. Ja by mu sľuboval budúcnosť.
            Jeho rozhodnosť sa mi páči — tá v živote zaváži viac, než centy učenosti. Už mladý Bohuš
            je ťažkopádnejší. Sľubuje byť pravý dr. Lesebuch.“
    </p>
    <p>
     Pred Villa Katinka našli sedliacke dievča, vyparádené vo sviatočnom kroji, aký panuje
            okolo Suchanova. Zdravá okrúhla tvár, vykasané rukávy našuchoreného oplecka, červená
            šatočka okolo hrdla s čiernymi strapcami a nadovšetko pružná, hybká postava: to každého
            vábilo, aby zastavil sa na nej očima. Zuzka nie veľmi dbala o také pohľady. Menovite
            nie, keď to boli pánici vycifrovaní v úzkych nohaviciach na tenkých nožičkách,
            nohaviciach, ktoré sa dolu rozširujú na spôsob lievika a zakrývajú nohu temer po palce.
            Vždy sa jej zdalo, že to nenie noha človečia, ale čertovo kopyto. Na také pohľady iba
            vykrivila ústa a odvrátila sa nezdvorile a viac si ničoho nevšímla. Má ona inakšieho:
            Miška Drobeckého z (Pod-
     <span class="emphasis">
      <em>
       nečit.
      </em>
     </span>
     ) Brezín. Ak Boh dá zdravia, prejde o
            fašiangoch tretím lôsom a tam o veľkej noci, alebo na takto rok bude svadba. Miško nenie
            korheľ, ani výstupník — o sviatku príde do suchanova navštíviť Zuzku a vracia sa
            večierkom domov. Otec mu nebráni, ale Miško sám sa drží na korde, lebo gazdovstvo viac
            je na jeho pleciach než otcových, ktorý je trochu dýchavičný.
    </p>
    <p>
     Šla do služby nie z biedy, lebo i ona je dcera gazdovská; ale viac k vôli tomu, aby
            skúsila ako je medzi svetom, i aby sa okolo domu čo to naučila. „Lebo všetci ľudia
            všetko vedia,“ naučala ju mater — „a čo sa naučíš, ostane tebe, dieťa moje, a nie
            druhému. Ničoho sa nikdy neodriekaj, lebo nevieš, do čoho padneš: to vie iba Boh, ktorý
            je na nebi. Nuž je dobre keď gazdina vie i stískať a z groša urobiť dva.“ Pani Amalia je
            s ňou tak spokojná, že so strachom očakáva hodinu, keď jej odíde z domu. Môže jej sveriť
            akúkoľvek robotu a Zuzka sa iste vynasnaží, aby ju ako svedčí vykonala. Čo nevie, to sa
            „pani veľkomožnej“ opýta, ktorá veľmi rada ju naúča. Keď ju potká nešťastie a dačo v
            kuchyni zabije, sama pani musí ju tešiť, aby si to nepripúšťala toľme k srdcu. Je verná,
            že „dukáty môžeš pred ňou nehávať a nedotkne sa ti ich“, ako sama pani Amalia sa chváli.
            A nadovšetko je vždy shôvorčivá, povahy veselej, že predpoľudňajšie hodiny, ktoré paniam
            sú najobtížnejšie, lebo ich travia v kuchyni, míňajú sa pri nej až milá vec.
    </p>
    <p>
     K tejto Zuzke ťahá sa i malý Miloš. Temer po celý deň obšmieta sa okolo nej, držiac
            sa jej sukieň. Ustavične dodieva do nej otázkami, i stopuje svojim detským pohľadom
            svižné pohyby jej okrúhlych, mocných ramien. Ona má kedy odbaviť všetky práce i pritom
            dohliadať naňho.
    </p>
    <p>
     Keď prišlo odísť do kúpeľov, rozhodli sa vziať i Zuzku s Milošom. Teraz pani Amalia,
            keď musí malého nechať doma, aspon je spokojná. Je si istá, že sa mu nič nestane, ako
            keby bola s ním sama.
    </p>
    <p>
     Miloš je práve v tom veku, kde by všetko chcel vedeť. Dáva ustavične otázky a také
            podivné, že Zuzka sama nevie čo odpovedať.
    </p>
    <p>
     „Ľaľa Zuzka, prší!“ pribehol dnes ráno, sotva vyšli pred Villa Katinka. „Zuzka,
            vidíš, dážď!“ ukazuje na trávnik s pokosenou hustou pažiťou, na ktorom sa jagala rannia
            rosa.
    </p>
    <p>
     „To nie je dážď, to je rosa!“
    </p>
    <p>
     „A čo je to rosa?“
    </p>
    <p>
     „Nuž vidíš čo napadne cez noc na poli alebo na lúku. Dážď prší keď sa zaoblačí, a
            rosa ti padá iba keď je pekne.“
    </p>
    <p>
     „A prečo padá cez noc — či aby sme nevideli keď padá?“
    </p>
    <p>
     „Hja, to je už tak,“ odpovedá v rozpakoch, nevediac sama čo odpovedať. „To vo dne
            nemôže, iba cez noc, i to iba keď je pekne.“
    </p>
    <p>
     „A dážď môže pršať i vo dne,“ dovtípil sa Miloš. „A prečo prší rosa iba na lúku a nie
            tuto na cestu?“
    </p>
    <p>
     „Ona padá i na cestu, ale na ceste je prach a ten ju zaraz popije. A tráva nie. Nuž
            potom ráno keď výndeš do dvora cesta ti je suchá a tráva rosná.“
    </p>
    <p>
     „A dážď prší z oblakov a z čoho prší rosa?“
    </p>
    <p>
     „Hm, z neba prší rosa…“
    </p>
    <p>
     „A či bude tejto noci!“
    </p>
    <p>
     „Bude ak sa nezatiahne.“
    </p>
    <p>
     „Joj — ja by rád pozerať, ako bude pršať. Večer pôjdeme pozerať rosu, ako prší.“
    </p>
    <p>
     „Keď nebudeš videť nič. Bude už tma!“
    </p>
    <p>
     „Ale ja vystrem ruku — takto,“ a vystrel ruku rozširiac na nej prstíky. „A keď bude
            rosa padať, padne mi na ruku a ja ju budem videť.“
    </p>
    <p>
     „Oj, tá ti na ruku nejde padnúť.“
    </p>
    <p>
     „A keď padne na trávu i na cestu!“ A zadíval sa na ňu veľmi pozorne, čo tá už teraz
            povie. „A či sa ruky bojí?“
    </p>
    <p>
     „Nie, ale ona by ti padla, keby si ležal na zemi, alebo keby sme sedeli vonku v
            zahrade. A večer my nemôžeme v zahrade sedeť, lebo by nás prebrala zima a potom by sme
            ochoreli.“ (Ale)
    </p>
    <p>
     „Tak?“ zadivil sa Miloš a ovesil hlavu.
    </p>
    <p>
     „Veru tak. Ale my vieš čo urobíme, Miloš?“ Zas sa obveselil a pozerá jej rovno do
            tváre s veľkou (dy)chtivosťou. „My vezmeme tvojho vojaka, vieš toho dreveného a položíme
            ho tuto dnes večer na lavičku do zahrady. A zajtra zavčas rána prídeme ho pozreť a bude
            na ňom rosa.“
    </p>
    <p>
     „A ak ochorie?“
    </p>
    <p>
     „On ti nemôže ochorieť.“
    </p>
    <p>
     „A keď ho prejme zima?“
    </p>
    <p>
     „Ah — jemu zima nič neurobí.“
    </p>
    <p>
     „Ani veliká, veliká zima. Keď bude sňah!“
    </p>
    <p>
     „Ten ti je z dreva, ako že by ten ochorel.“
    </p>
    <p>
     „Joj — naozaj!“ zamyslel sa na chvíľu Miloš a zaraz doložil. „Počuješ, Zuzka: ani ja
            by neochorel, keby bol z dreva?“
    </p>
    <p>
     „Hja veru nie.“
    </p>
    <p>
     „Nikdy — nikdy?“
    </p>
    <p>
     „Ako by si ochorel, keď by ťa nebolo? Lebo potom by si nežil, ani chodiť by si
            nemôhol. Ležal by si, kde by ťa popratali, ľaľa, ako tvoj vojak. Ani jesť by ti
            nedávali, ani nové šaty.“
    </p>
    <p>
     Takto trvalo celý deň, keď Miloš nespal. Zuzka bola hlboká studnica múdrosti, z
            ktorej môhol čerpať do nekonečna a nikdy nevyschla. Ba ani sa jej nezunovalo to večné
            vypytovanie, skôr na jeho podarených nápadoch musela sa chutne rozosmiať a mala aspon
            čím obveseliť paniu, keď boli na slove. Malého chlapca obľúbila celým neskazeným srdcom,
            sťa by jej bol vlastný brat. I dávala naň pozor nie preto, že je to jej povinnosť, ale
            aby si dieťa neublížilo a nesnášalo bolesti.
    </p>
    <p>
     Bohuš medzitým išiel hneď z rána na prechádzku. Keď sa prebudil sišlo mu na um
            dobrodružstvo od včera večera. Nedalo mu spať, bárs bolo veľmi zavčasu. Keď vstal,
            našiel Chvojana v hlbokom sne v jeho posteli. Bola nesmierne sprehádzaná, udegvená:
            zatváral z toho, že jeho druh dlho sa váľal v posteli bez sna.
    </p>
    <p>
     „Svedomie ho trápilo, podliaka, že k vôli jednej-jednej…“ Nemôhol domysleť, lebo mu
            vstúpila pred oči strojná postava pani Etely v celej svojej svodlivej kráse.
    </p>
    <p>
     „Aspon mu nedám príležitosti, aby sa očíšťal,“ umieňoval si tvrdo: „nech sa sožiera
            sam so svojim podliactvom. Nejdem mu ho pomáhať zažiť.“ Tak urobil i včera večer, že ani
            slovom sa nedotkol príhody, o ktorej Chvojan iste predpokladal, že budú mať čo
            rozprávať. Ľahli takrečeno bez slova, Bohuš sa pretvaroval, že spí a onedlho skutočne i
            zaspal, kým Chvojan sa prevracal na svojej posteli nespokojne.
    </p>
    <p>
     S východom slnca vyšiel na Dubiny. Bol sám, vo filagorii, z halúz svrčinových umele
            sostavenej. Od pohraničných hôr, ktoré sa (černejú) modrejú pod vychádzajúcim slncom,
            ťahá čerstvý vetrík. Na temeni najvyššieho zasadol biely oblak, ktorý po krajoch má
            ružový nádych. Vtáctvo sa veselí, robiac nesmierny rákoš, medzi ním zaznieva tu i tu
            hvizd drozda. Z tamtej strany hory, z nekonečného poľa, vysiateho zbožím dolieha
            „podspodok“ prepelíc — a kdesi z tajomnej hlbiny lesa žialno kukanie osamelej kukučky.
    </p>
    <p>
     Celá príroda dýcha sviežosťou, ako by sa usmievala, že sa dobre vyspala. Oproti na
            lúkach belejú sa košele koscov a tu i tu zablisne kosa, ani zrkadlo, v lúčoch slnka. Čuť
            i zvláštne melodické ostrenie, a kdesi z medze tiahly spev rannej trávnice.
    </p>
    <p>
     V tomto veselom jasnom ráme pripadá mu Chvojanova vina o mnoho menšou. „Čo on konečne
            môže. Ona ho volala. Veď to videl každý, ako ho ostentatívne volala…“
    </p>
    <p>
     Vracajúc sa dolu bol odhodlaný mlčať o celej veci. Tu idúc allejou, kde sa to včera
            večer prihodilo, stretol Oľgu s rodinou Johannidesza. Chcel sa vyhnúť tejto novej
            známosti, ale Oľga živo ho pozdravila z ďaleka. Predstavili ho panej i slečne, čosi
            bledej, ale ináč statnej deve s kaštanovymi vlasima. I pokračovali tou istou allejou do
            hora.
    </p>
    <p>
     Bohuš dvoril slečne Aranke, ako šuhaj dobre vychovaný dvori v prítomnosti maminej.
            Nebolo mu ani toľme ťažko sa premôcť k vôli spoločnosti a zabudnúť na nočnú udalosť.
            Aranka odbehúva sbierať kvietky, Oľga s ňou a Bohuš sa zabáva s pani sudcovou a tiež keď
            vidí pekný kvietok bližšie, odtrhne ho.
    </p>
    <p>
     Ale dievčatá tak sa zdá len z úskoku odišly kvietky sbierať. Lebo sotva zmiznú za
            krami, čuť ako sa shovárajú. Ba dva razy sa rozľahol mocný smiech z pekných úst
            Arankiných. „Zabávajú sa o mne“ — myslí si Bohuš — „ba čo asi hovoria! Musím vziať Oľu
            pod examen, ako svedčí…“
    </p>
    <p>
     Keď si to umieňoval, dievčatá už boly ďaleko napred, čakajúc na stred promenady.
            Každá niesla kyticu v ruke, upletenú z hôrnych kvietkov. Aranka mávala vejarom, ktorý
            držala v ľavej ruke, nedbalo ovesenej. Červená v tvári, oči rozhorené hádžu iskry
            sebevôle, tu i tu zavadiac o Bohuša.
    </p>
    <p>
     „O mne sa shováraly, to je jasné. Celé sprisahanie previedly. Ba čo vykvitne z toho
            ešte!“
    </p>
    <p>
     „My sme sa pretekaly mama!“ volá Aranka na mamu. „A ja som prebehla Oľu — pomysli
            si!“
    </p>
    <p>
     „Ah — vtom už verím,“ kývala mama hlavou. „Ale nepomyslíš, že je ešte chladno a môžeš
            prestydnúť.“
    </p>
    <p>
     „Keby sa vždy na to myslelo, nemohli by sme nikdy ani kročiť!“ ohradila sa Aranka.
            „Netreba vždy na najhoršie mysleť. Dačo dôverovať náhode a dačo lekárom.“ Zas jej oko
            šelmovsky zablúdilo k Bohušovi. „I tí dačo zreparujú.“
    </p>
    <p>
     „Prosím ťa, čo mi toľko spomínaš tých lekárov. Dosť mi je ich, čo mi k mužovi
            dochodia. A vieš čo znamená, keď apu (so) dačo zabolí. Oj, mužskí sú hrozní egoisti. Keď
            ho prst zaboli, celý dom nemá preň pokoja…“
    </p>
    <p>
     „Vidíte!“ kývla mu Aranka rukou, v ktorej držala kytku. „To bolo pre vás.“
    </p>
    <p>
     „Ah, prosím, ja hovorím o apovi a nie o pánu…“
    </p>
    <p>
     „Ano, o prítomných sa nikdy nehovorí!“
    </p>
    <p>
     „A či vy mňa držíte za tak zlého?“ preriekol Bohuš.
    </p>
    <p>
     „Kto je nie veselý, nenie dobrý.“
    </p>
    <p>
     „To je dobré! Tedy ja som nie veselý. Ako vy viete, že som ja…“
    </p>
    <p>
     Aranka sa zvrtla a pohodila hlavou. „Tak. Ja to viem…“
    </p>
    <p>
     Bohuš sám nezbadal ako, iba keď bol ďaleko zatiahnutý do rozhovoru. Arankina veselá a
            zdá sa, dobrá povaha ho akosi rozohrievala, že sa mu ten svet zdal krajším, a slnce
            teplejším. Celkom náročky ho dráždila, a vidno snahu doniesť ho do rozpakov. Niekedy sa
            jej to podarilo a kým sa on ťažkopádne spamätal, ona už preskočila na iný predmet. Pani
            mama na ňu žmurkala, mihala, tu i tu i slovom ju pokarhala. Ale slečinka zdá sa, naučená
            je to všetko brať na ľahkú váhu.
    </p>
    <p>
     Keď došli do parku, rozlúčili sa. Aranka s mamou a Bohuš so sestrou.
    </p>
    <p>
     „Počuj Oľa, čo je to za rodina?“ pýta sa Bohuš ťahajúc sestru na odľahlý chodník.
            „Poďme sa prejsť, alebo sadneme tam dakde. Veď ty nepotrebuješ toľko tej toalety a
            urobiť ju môžeš v minúte. A byť takto spolu často nebudeme. Hľa, toto prvý raz, čo sme
            spolu. Tedy: čo je to za rodina?“
    </p>
    <p>
     „A to je tvoja prvá otázka!“ zvolala komično vážne. „Na mňa sa ani nepýtaš!“
    </p>
    <p>
     „Čože tebe! Ty tu žiješ ako vtáča v raji. Naozaj, čistá holubica v raji. Aká si ty
            šťastná Oľa, aká šťastná!“
    </p>
    <p>
     „Oh, a ty aký si ty nešťastný, aký si ty nešťastný!“ napodobnila ho, kývajúc hlavou.
            „Len mi povedz, čo sa ti už zase prihodilo hrozného. Nech čujem…“
    </p>
    <p>
     „Nemôžem, nesmiem.“
    </p>
    <p>
     „Vari si sľúbil dakomu.“
    </p>
    <p>
     „Nie.“
    </p>
    <p>
     „Tak prečo nesmieš? Koho sa týka: teba, či mňa?“
    </p>
    <p>
     „Chvojana.“
    </p>
    <p>
     „Chvojana? Tak sa týka i mňa. A čo to má byť?“ pýta sa hlasom zmeneným, plným akéhosi
            zlého tušenia. „Stalo sa mu nešťastie! A ja iba teraz pozorujem, že ho tu niet a nepýtam
            sa kde je. Povedz mi zaraz, čo to má byť.“
    </p>
    <p>
     „Ó, on ti je v bezpečí. On spí cele spokojne.“
    </p>
    <p>
     „Tedy čo je, nech už raz zviem!“
    </p>
    <p>
     Rešetár vyrozprával sestre, čo včera večer videl. Rozprával pomaly, akoby chcel
            sestru šanovať. Ona ho počúva s rozbúrenými citami a horúce slzy tisnú sa jej do očí, že
            ich sotva môže utlačiť. Ona nemala sice jasného pochopu, čo sa odihralo medzi ním a pani
            Etelou, ale tušila v tom ťažkú spreneveru.
    </p>
    <p>
     „A to urobí, keď najprv mne toľko narozpráva!“ dumá Oľga stíchnutá, akoby utiahnutá
            sama do seba. „Ako včera rozprával, ako sľuboval! Len či je to možné, aby bol taký
            podlý. Ja to nemôžem veriť…“ V tomto krutom okamihu sišlo jej na um, prečo Bohuš sa
            toľme sponáhľal ošinúť ju týmto zlým chýrom. Vzpomnela si i na to ako včera večer celý
            sa ztratil pozorujúc pani Etelu, ako visel celou bytosťou na jej otrovnej kráse. „Či v
            tom nebude kus žiarlivosti?“ pýtala sama seba. „A predovšetkým on je čestný, nebol by v
            stave zradiť ma tak podle…“
    </p>
    <p>
     Na podiv sa sobrala chytro a utíšila.
    </p>
    <p>
     „Čo urobíš teraz?“ pýta sa Bohuš.
    </p>
    <p>
     „Nič. Keď bude priležitosť, spýtam sa jeho. Nech mi on povie, čo je vo veci. On ma
            nejde oklamať.“
    </p>
    <p>
     „Bár by tak bolo!“ doložil Bohuš vážne. „Na každý pád je podivné, že pod tvojima
            očima robí niečo takého. Ja to nemôžem pochopiť. Vysvetlovať sa to konečne dá, ale
            veriť, veriť…“
    </p>
    <p>
     „A či si mu ty ešte priateľ, Bohuško?“ Pozrela mu hlboko do očú, tak skúmavo a ostro,
            že on sklopil svoje. „Mne sa vidí, že si ty zaujatý proti nemu. Čo je príčina toho,
            povedz uprimne.“
    </p>
    <p>
     „Ja-ja som mu priateľ,“ odpovedá Bohuš a dodáva: „Ale ty si mi sestra. Teba musím
            brániť i proti bratovi.“
    </p>
    <p>
     Skormútená poberala sa do Villa Katinka. Pred bránou rozlúčila sa s bratom a vybehla
            hore schodami celá znepokojená. „Ako ma potešilo, keď som ich videla! A tu z nenazdania
            taký úder. Či je to len možné! Bože, čo tu robiť…“
    </p>
    <p>
     V predsieni ju čakala Zuzka.
    </p>
    <p>
     „Čosi im mám povedať, Oľga,“ zastavila ju, vraviac tichúčko. „Keď boli vonka prišiel
            sem jeden pán, vysoký biely, v bielych šatoch. Že sa volá Chov. Chvo…“
    </p>
    <p>
     „Chvojan.“
    </p>
    <p>
     „Ano — a hneď sa dopytoval na nich,“ doložila s jemným úsmevom. „Veľmi poriadny sa mi
            vidí, i takto na oko, toto… Nuž hodný je, akokoľvek. A keď som povedala, že ich nieto
            doma, vytiahol kartičku, napísal na ňu čosi, aby som im dala. ,Ale si zachovaj, jej daj
            písemko, vašej slečne Oľge; aby si sa nepomýlila’ — tak veru mi prikrútil. Kdeže sa ja
            pomýlim, veď vari viem, chvala bohu, čo robím. Nuž tuto je písemko…“
    </p>
    <p>
     „Ďakujem ti Zuzka, ďakujem.“ Trasúcou rukou shabla kartu a vložila do vrecka. Celá
            rozbúrená vošla do svojej izby. Bola sama, roztrhla chvatne obálku a číta: „Prosím Vás
            pri dnešnej promenáde hľaďte, aby sme sa spolu prechádzali. Mám vám zdeliť čosi veľmi
            dôležitého. Môžem dúfať? Váš —“ na druhej strane stálo meno Chvojanovo.
    </p>
    <p>
     „Hľa i on má tú istú myšlienku, ako ja!“ zvolala skoro na hlas a krv, ktorá udrela k
            hlave prúdi pokojne žilami. Dva riadky stačia z jeho ruky, aby sa rozpŕchly strašidlá,
            ktorými ju naplnil Bohuš. „Vari by ma pýtal o schôdzku keby bol vinný! Skôr by sa hľadel
            ukryť predo mnou…“
    </p>
    <p>
     Uspokojená sa pobrala s Hubovci na promenadu. Viedla za ruku malého Miloša, ktorý v
            námorníckych šatoch s veľkým prevaleným golierom vyzeral statne. Bárs Oľgu veľmi
            obľúbil, nespreneveril sa ani Zuzke, obzerajúc sa vždy za ňou, či ide i ona. Keď sa
            dostavili k promenáde, cigáň už hral Rákóczyho marš, a na okolo panoval veselý šum.
            Dámy, svieže, sťa to dnešné ráno, čisté, nesú sa dôstojne vo svojich svetlých toaletách.
            Panské deti hrnú sa na trávnik, ohradený živým plotom, nízučkým a hustým, i vývodia si v
            pestrých šatočkách. Ta sa berie i Miloš so svojou Zuzkou, ale nemieša sa medzi ten
            drobizg. Stojí obďaleč a s prstíkom v ústach, díva sa akosi zamysleno na trmu vrmu
            rozšantovaných detvákov. On ešte nemôže privyknúť na tento nepokoj a menovite ho zaráža,
            že nerozumie skoro ani slova, čo sa druhé deti shovárajú.
    </p>
    <p>
     Keď prešli dolu promenadou, zazrela Oľga Chvojana. Stretla sa s jeho okom, nie tak
            bodrým, ako inokedy — i zamrazilo ju srdce. O krátky čas, keď sa vracali, pripojil sa k
            ním, vymeniac pár slov s Hubovci. Oľga sa omýšľala, vyhoveť mu: ťažká predtucha doľahla
            jej na prse. „Ale lepšia istota, ako takéto trapy“ — pomyslela si — i vykročila s ním,
            idúc pred Hubovci.
    </p>
    <p>
     „Ja mám vám sdeliť vec pre mňa nebárs lichotivú,“ začal Chvojan tichým, ale predsa
            pevným hlasom — „Ja som sa prehrešil ťažko proti našej láske…“
    </p>
    <p>
     „A čo mi to potrebujete sdeľovať!“ zastavila ho odumierajúcim hlasom.
    </p>
    <p>
     „Prišla na mňa ľútosť, ako som môhol upadnúť do toho. A tá ľútosť ma prisilila aby sa
            podložil najťažšej pokute. Pokuta najťažšia pre mňa je, že vám musím toto rozprávať.
            Dajte mi, aby ju môhol pretrpeť.“
    </p>
    <p>
     „A myslíte že je pre mňa potecha museť to vypočúvať?“ podotkla s ostrou výčitkou.
            „Vypočúvať to na verejnom mieste a museť sa pretvarovať. Nemohli by ste si uložiť iný
            spôsob pokuty? Čo i ľahší, len nech ja… Veď je to preci ukrutné!“ Už už hrozila hrádza
            pretrhnutím, ktorá držala city na úzde. „Veď je to hrozné: a ešte sa usmievať a táto
            hudba k tomu, i toto všeobecné plesanie. Mne prichodí, že som ja veľmi, veľmi nešťastná.
            A včera ráno ešte-ešte popoľudní som na vás myslela s akou túžbou! Ako som vydýchla, keď
            som vás tu stretla! Ako som bola šťastná, keď ste mi tuná, práve tuná všeličo, všeličo,
            neviem či vážne hovorili, a či len z kratochvíle. Ba ešte dnes ráno — ako sa mi inakšie
            zdalo to dnešné ráno! Ako by i božia príroda chcela sa mi zavďačiť. Ako som sa radovala
            na dnešní deň. Ani z ďaleka nemyslela, že ma zajde toto…“
    </p>
    <p>
     Hovorila to hlasom tichým, nesúc hlavu sklonenú, ani raz nepozrúc do oka. Dakoľko ráz
            sa odvrátila — snaď uroniť tajne slzu, a utreť ju, aby nikto nespozoroval. Konečne sa
            jej tu zdalo nesnesiteľne. Zrychlila kroky, zaplietla sa medzi množstvo a o chvíľu
            odrazila sa na osamelý chodník, na ktorom nevidno nikoho i tam sa stratila za hustým
            krovím. Chvojan ju sledoval bezohľadne, i našiel ako kráča voľne po chodníku do hora.
            Utierala si oči šatkou a už nepreriekla slova.
    </p>
    <p>
     „Oľga, odpusťte, že som vám spôsobil takú bolesť. Ešte som vám nevyrozprával, o čo
            som vás požiadal…“
    </p>
    <p>
     „A či ja to môžem počuť, smiem?“ A premerala ho okom hnevným. „Ja som už nie zvedavá
            na vaše podobné dobrodružstvá. A konečne, poviem vám rovno: ja už všetko viem. Neverila
            som, myslela som, že Bohuš z nenávisti, z priveľkej lásky ku mne — že preháňa… A tu vy.
            Oh, toto bolo ukrutné…“
    </p>
    <p>
     „Nestalo sa nič, čo by vaše uši nesnesly,“ riekol Chvojan vážne. „Keď vám
            vyrozprávam, čo sa stalo, neurazím vašu (hrdosť) panenskú čistotu. Nebojte sa. Nestalo
            sa to, čo dal vám tušiť Bohuš a možno čo i vy predpokladáte. Celá vec je v tom, že
            zdanie svedčí proti mne, ale pravda nie. Pozabudol som sa, ale omámený pokušením,
            pokĺzol som — ale iba v jeden moment. Hneď som sa schopil, a hneď letel k vám, hľadajúc
            očistu. Slabosť je môj hriech, púha slabosť, ale niet v tom podlosti. A slabí sme
            konečne všetci. To si nikdy neodpustím, že sa to mohlo stať práve včera, ako na potupu
            mne, na moje poníženie…“
    </p>
    <p>
     A vyrozprával jej do podrobna hlasom tak presvedčivým, že nemohla pochybovať o jeho
            pravdomluvnosti. Jeho pokanie bolo tak opravdové, hlas tak vrelý, oko tak uprimné, že
            čosi sa v nej rúcalo, balvan za balvanom; jeho vina sa soschýnala v jej očiach, až
            konečne zažiaril naň lúč odpustenia z jej oka. On ho postriehol, i bol mu dostatočným.
    </p>
    <p>
     „Ty si anjel, Oľga, ty si anjel!“ šepkal jej hlasom rozochveným. „Ja zas dýcham ako
            človek svobodný. Ty si ma sprostila hrozných múk — takých, ktoré nebolo mi už možno
            niesť. A z tvojho oka mi prší útecha do duše, útecha sladká, že sa ti smiem zblížiť,
            bárs nie som hoden tej milosti, znečistený citami nehodnymi…“
    </p>
    <p>
     Obed pominul veľmi veselo, v zahrade pred skvelým reštaurantom. Sedeli Hubovci za
            jedným stolom spolu s paňou Johannidesz a Araňkou. Pán tabulárny sudca dával si donášať
            obed do izby, aby sa nemusel „k vôli takej haraburde parádiť“, t. j. v kabáte prísť,
            ktorý mu bol úzkym strihom veľmi nepohodlný. Bohuš sa vpratal k Aranke a zabával ju
            svojim tichým spôsobom. Akosi tak, že druhí ho nemohli pozorovať. On i k promenade sa
            pridružil dámam Johannideszovským. Pani veľmi bola spokojná. Bohušov tichý, skromný
            spôsob viac sa jej páčil, ako vyzývavé a nástojčivé dvorenie mladých pánov
            veľkomestských. „Dievča je samo od seba pochábeľ“ — myslela si — „a ti zvetrenci ešte
            väčšmi jej poprevracajú hlavu, že ju nikto nenapraví. Tento tuto je neboráčik ešte
            okúňavý ako dedinská panenka.“
    </p>
    <p>
     Aranka tiež postriehla, že má nad ním prevahu spoločenskej rutiny. Zaradovala sa, že
            našla kohosi, komu môže dačím imponovať. I rozostrela hneď nad ním svoju vládu,
            natešená, ako sa jej on poddáva. Na promenade pýtala sa ho na veľkomestský život,
            predpokladajúc, že sa mu ten nesmierne páči. Dostala odpoveď veľmi striezlivú.
    </p>
    <p>
     „Tak sa vám nepáči Viedeň!“ podivila sa. „Ako je to možné: mladý človek a Viedeň sa
            mu nepáči. Ja koľkoráz som v nej bola, za každým som sa s ňou ťažkým srdcom lúčila…“
    </p>
    <p>
     „Ja na tú vec hľadím z iného stanoviska,“ začal hovoriť obširne, „lebo pohyboval som
            sa v iných kruhoch, ako vy. Vy ste poznali tie vrstvy obyvateľstva, ktoré sa vyhrievajú
            na úslní blahobytu: nie div, že môže zaujať ich život plný pohodlia a povedzme —
            pôžitku. Vezmime len divadlá, koncerty a tie všakové zábavky, ktorými sa preslávila
            Viedeň. Ráj — ozajstný ráj, keď sa dívaš naň z ďaleka. Ani tu nesmieš veľmi naddvihovať
            tú tenkú záclonu, pod ktorou je to všetko zakryté. Našiel by si všeličo, čo by ťa mohlo
            veľmi sklamať. Ja som viac sa pohyboval v tých vrstvách, ktoré sú ukryté a vedú smutný i
            ťažký boj o (ce)každý kúsok chleba. Verte mi, toto poznanie mi otrovilo každú radosť,
            každú zábavu i uvalilo na dušu akýsi podivný smútok. Oh, keby ste vedeli…“
    </p>
    <p>
     Aranka počúvala sice, čo hovorí, ale nepozorovala. Ju to nezanímalo, a nemohla sa
            vžiť do tých citov, ktoré odkrýval Bohuš. Jej to všetko bolo vzdialené, nikdy nepoznaté.
            S patrným znakom, že ju to nudí, doložila: „Tak? Hm, podivné…“ A hneď zašla na druhý
            predmet. „Či (ste boli dakedy večer na Graben?“) pôjdete na Anna bál?“
    </p>
    <p>
     Bohuš sa zadivil, čo chce. A tu ona začala vykladať všetky krásy Grabena. Skvelé
            výklady, plávajúce v mori svetál, pestrotu hemžiaceho sa obecenstva, utešené toalety
            ženské a nadovšetko tú srdečnú, bezstarostnú veselosť.
    </p>
    <p>
     „Tam je ustavične ako sviatok,“ doložila celá unesená tymi rozpomienkami.
    </p>
    <p>
     Bohuš sa trochu zamračil, snaď preto, že jeho krásne výklady odrazily sa od nej ako
            hrach od steny. „Nerozumie ešte nič, díva sa na svet svojím detským okom“ — pomyslel si
            a zamĺkol. Zato Aranka živo mu rozprávala, aký bol ples v Prešporku, usporiadaný
            jogászmi v posledné fašiangy. „Cele inakšia zábava, ako po naších dedinách. Lebo tu sa
            sídeš s neznámymi a to je cele iné. A potom tá elegancia a veselosť. Tri razy sme sa
            obliekli a vše nás vrátili aranžéri odo dverí. Keď som prišla domov, ledva som sa držala
            na nohách, čo som už nevládala. Eh — to bol ples!“
    </p>
    <p>
     „Vy ste vôbec divný gavalier!“ napadlo ho. „Ráno ste sbierali kvety a kytku ste
            nechali sebe. Vo spoločnosti dámskej! Či viete že to bola pre nás urážka. Komu ste ju
            dali?“
    </p>
    <p>
     „Tam je dosiaľ v mojej izbe. Neopovážil som sa…“
    </p>
    <p>
     „Výhovorka! Povedzte do prosta: nechcel som. To by bolo statočné. A ja som už myslela
            na revanš.“
    </p>
    <p>
     „Teraz môžete hovoriť, čo len chcete,“ podchytáva ju Bohuš rozveselený. „Ale neviem,
            ako by bol obišiel, keby vám ju bol ozaj ponúkol. Snaď by ste ju boli prijali, ale
            revanš — to nemyslím.“
    </p>
    <p>
     „S tým ma chcete prisiliť, aby vám na druhý raz dačo sľúbila. Ó, rozumieme my i také
            fígle. Ale tu je hlavná vec vôľa, a nie naprávanie po nečase.“
    </p>
    <p>
     Bohuš si umienil, že zajtra bude chytrejší: i rozmýšľa, ako by chybu napravil.
    </p>
    <p>
     Po obede dámy odišly domov, páni sa vrátili do kaviarne na partiu karambolu. Bohuš
            pravda slúžil za kibica, Huba s Chvojanom sa hrali, kým Huba spravil jeden, za ten čas
            Chvojan sekal serie i v ťažších posiciach.
    </p>
    <p>
    </p>
   </div>
  </div>
  <div>
   <div class="titlepage">
    <div>
     <div>
      <h2 class="title">
       <a name="id2578597">
       </a>
       Oddiel druhý
      </h2>
     </div>
    </div>
   </div>
   <div class="toc">
    <p>
     <b>
      Obsah
     </b>
    </p>
    <dl>
     <dt>
      <span class="sect1">
       <a href="#id2578609">
        I.
       </a>
      </span>
     </dt>
    </dl>
   </div>
   <p>
   </p>
   <p>
   </p>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2578609">
        </a>
        I.
       </h2>
      </div>
     </div>
    </div>
    <p>
    </p>
    <p>
     Tedy sme zas v Kvietovcach.
    </p>
    <p>
     Pominulo dva roky, čo sme ich videli, ale to konečne nerozhoduje. Život tečie na
            dedine svojím širokým, voľným tokom, sťa by tie humná i ploty, ktorymi je ohradená,
            zdržovaly prináramný nával(von) toho pestrého, pohnutého života, ktorý odohráva sa tam
            von, s druhej strany hôr. Tu v dedine minie päť i desať rokov tak rečeno bez stopy, bez
            účinku, kdežto tam za horou, v Suchanove na príklad, každý rok, ba každý deň donesie akú
            takú premenu. Dedina si sedí učupená vo svojej kotline, dom pritúlený k domu, sťa deti
            pritulia sa k sebe, keď na mrkaní vyčakávajú pod stenou návrat materín z poľa. Od dvoch
            rokov nepostavil sa do radu ani jeden nový domec — ale tiež ani jeden sa nevytratil z
            radu. Hľa tam chalupa starého Šôrca ani o piaď nevhĺbila sa do zeme, bárs pred dvoma
            rokmi neprorokovali sme jej ani pol roka života. Matej Šôrec, bárs dýchavičný, nasnášal
            z hory rohov, i tymito mladymi zurvalci podoprel hrady, skláňajúce sa povážlive na bok.
            Odľahlo sbútľaveným bokom chalupy, i nehrbatejú toľme pod ťarchou strechy, (čo) z roka
            na rok ťažšej. To už vlastne ani nenie strecha, ale čosi ako zahradka, (podobného)
            pravda nie zahradka vychýrenej Semiramidy. Mach ju zaujal celú a z neho sem i tam
            vyčnievajú tlsté (steblá) kočiane bodliaka. Ba i rakyta, ktorú sem ktorýsi vietor
            zasial, pekne zmohutnela i kyvoce sa veselo podľa vetru, sťaby sa z tejto výšavy
            vysmievala svojim sestrám okolo dedinského jazu.
    </p>
    <p>
     I cmiter sa premenil a to k svojmu prospechu. Ano, pribudlo doň dakoľko nových
            hrobov; z dediny pekne vidno, ako sa sivejú z pomedzi hustej mládze: nestačily ešte
            zarásť trávou. Premenil sa, lebo obec dala na novo natrieť farbou kríž, v prostred
            cmitera postavený a obohnala celý cintorín parkanom. Akosi veselo hľadí to teraz na
            dedinu, sťa oný cigáň, keď dostal nové nohavice.
    </p>
    <p>
     Nie tedy ťažko vynajsť i starú Quietorisovskú kuriu, v ktorej gazduje pán Ondrej
            Kuchár. I ona je taká, ako bola (pr) takto dva roky. Iba že dvor zdá sa že je akosi
            väčší. A ono nenie väčší, ale ako vás oklame. Čo boly rozostavené vozy, drabinovce,
            kolesá, pluhy a brány — to všetko sa kdesi utiahlo po kôlňach a po cieňach. Nenajdeš ani
            tú obrovskú hŕbu haluziny tam neďaleko ovčiarne — ba ani od hnoja netečie dolu dvorom
            ten jarok, pre ktorý pán Ondrej sa toľko musel sožierať. Musí byť čosi i povyvážané
            tuto, lebo kačky (zostaly) prišly razom o mláku, ktorá práve v stred dvora sa
            rozprestierala. Toto dáva akoby dojem že sa dvor rozšíril do bokov i do úzadia, bárs v
            ňom nebolo nič dotknuté. Stavy sú v tom istom poriadku a spôsobe, ako boly takto dva
            roky. Brezy pred kuriou sú dosiaľ zelené, okolo nich spravené sú z pažite pohodlné
            sedadlá. V ich tôni pod samou stenou sú kanapy, bielou farbou natreté. Toto je rozhodne
            novinka. I na jednom a druhom krýle je vykrojený kus dvora a ohradený šrankovým plotom —
            tým spôsobom povstaly dve zahradôčky vysadené ružami, fijalkami i druhým kvietim
            voňavým…
    </p>
    <p>
     (Keby ste sa pýtali) „Kto to previedol, tieto premeny?“ chceli by ste sa pýtať. Ale
            niet času, lebo vidíte na pavlači sedieť dámu vo svetlej blúze s červenými pásmi.
            Štrikuje svojima rukama, ktoré mihotajú sťa blesky: tu i tu pritisne si pravou rukou
            účes na sluchoch. Už po tomto zvláštnom pohybe poznáte, že je to naša tetka Šemická,
            vlastne pani Kuchárová…
    </p>
    <p>
     Čože zakrývať, keď sa to tak stalo a nie ináč. Ostatne šípili sme všetci, že to
            povedie do tichého prístavu manželského v Kvietovciach. K tomuto poznaniu prišiel i
            Ondrej, i neodkladal, ale koval železo kým bolo horúce. V tej súre zabudol si všímať
            posmeškov, ktoré naň tu i tu sa sypaly lejakom, menovite ak sa našiel v kružku pred
            vidieckym domom. Tetka Šemická sa tiež nespierala a tak na Všechsvätých gazdovala v
            Ondrejovej kúrii už (gazdina) „pani veľkomožná“. Nastal nový život i nový poriadok, do
            ktorho najťažšie prišlo sa vžiť Mariene Sučúrke. Už už sa zdalo, že vypukne kríza, ale
            konečne Mariena ostala. Teraz vedie ona kuchyňu, varí totiž „pre čeliadku“ a robotníkov,
            takže vlastne okrem kľúčov neztratila ničoho.
    </p>
    <p>
     Tam od cesty čuje sa ako temný rachot, chvíľkami prerývaný. Domaca pani za každým
            prestane v práci a naslúcha. „Idú — a či to mlyn (rapoce) klepoce?“ rozvažuje v
            pochybách. Konečne zahurtovalo celkom určite — voz prešiel mostom pritískajúc okrúhle
            pomostiny, sťa klávesy: a hneď zatým sa čuje hukot, ako keď kočiar uháňa po hladkej
            ceste. „Oni sú!“ rozhodla pani a odkladá robotu do okrúhleho košíka, ktorý má zavesený
            na ruke a v ktorom zahrkotal svazok kľúčov na drôtenej obrúčke. Keď sišla s pavlače už
            zatiahol vynovený kočiar Hubov do dvora a zastal pod ľavou brezou.
    </p>
    <p>
     Prvý skočil pán Ondrej a skladá na zem opatrne chlapčeka asi štyrročného v
            námorníckej uniforme a širokom slamenom klobúčku so širokymi stuhami. Chlapec hneď sa
            obrátil k pani Kuchárovej a zakričal: „Teta-teta, doniesol som ti kvieťa!“ A už dvíha
            proti nej kytičku z fijaliek a ruži; uchvátiac ju rukama za sukne. Pani vzala chlapčeka
            na ruky, hľadí mu skúmavo do tváre, buclatej, bielej, oživenej párom živých modrých očí.
            A vinie ho s nežnosťou k sebe a obsýpa čistú bielu tváričku bozkami.
    </p>
    <p>
     „Keď si mi len prišiel, môj malý Miloško, dobre si urobil!“
    </p>
    <p>
     „A ja už nepôjdem domov, nikdy, nikdy! Iba zavčerom…“ zvolal malý Hubov Miloš
            odkloniac sa od nej a hľadiac jej do tváre. „I mama pôjde iba zavčerom,“ doložil, obzrúc
            sa na paniu, ktorá sa k ním priblížila.
    </p>
    <p>
     Domáca pani složila Miloša na zem a objala i vybozkávala pani Hubovú. „Nech vás pán
            Boh živí, tetuška,“ prednáša pani Amalia medzi bozkami. „Aby ste mnoho rokov takto vo
            zdraví a-a…“
    </p>
    <p>
     „Ďakujem duša,“ odpovedá tetka v okamžitom akomsi dojatí. „Nech len i tebe…“
    </p>
    <p>
     „A kde je teliatko!“ zvolal Miloš pretrhnúc takto všetky formality.
    </p>
    <p>
     Všetci sa obrátili k nemu.
    </p>
    <p>
     „Aké?“ pýta sa domáca pani.
    </p>
    <p>
     „Ja som mu spomenul, že máme teliatko, ale to je už zo dva týždne,“ odpovedá pán
            Ondrej. „A on mudrc, nezabudol!“
    </p>
    <p>
     „No počkaj, pôjde ti ho ujo ukázať, ale najprv poďme dnuka.“
    </p>
    <p>
     A tak vedie si domáca pani svojich hosťov. Pani Amalia sa mnoho nepremenila, len čo
            je plnšia, stepilejšia. Na tvár jej vysadol rumenec, i dosiaľ tam ihrá sťa keď bola
            dievčaťom. Hnevá sa na sama seba pre túto „zlú obyčaj“, ktorá každému padá do oka a robí
            ju nápadnou. Najväčšmi ju pre to ohovára pani sudcová, ba i šepká sem i tam, že „sa
            maluje“. A na pani sudcovú už ani to nemôže sa povedať. Jej červenosť nemá nič
            spoločného s pohyblivým rumencom pani Amalie, dievčensky živým: jej červenosť skôr
            pripomína hrvol istého vtáka, ktorý sa na dvore nadúva.
    </p>
    <p>
     Na konci kráča ženská krokom „ani pán farár“, nosiac na rukách čosi na vankúšiku,
            bielou pokrývkou prikryté. Líca „dobre nepuknú“, i dobre že krv z nich nesyčí. Domáca
            pani až „v červenej svetlici“ všimla si i tohoto hosťa.
    </p>
    <p>
     „A čože táto?“ priblížila sa k žene a dvíha bielu pokrývku. „Čože táto dievka?“ a
            zacmúkala na maličkú. Príhovor ostal bez odpovede. Iba oči čo zažmurkaly tuho, urazené
            náhlou svetlosťou. „Ja som ešte taká malá-malá dievka… Ja ešte neviem nič, len papu…“
            Maznala sa s ňou domáca pani, šimrajúc jej prstom pod vyvaleným podbradkom.
    </p>
    <p>
     Miloš sa chytro vyštveral na kanap a chytil tetku za rukáv a druhou rukou jej ide za
            voľný golier blúzy. „Šuky-šuk!“ kričí a smeje sa, chcejúc takto neborák, odtiahnuť
            pozornosť tetkinu od „bábiky“. Jeho malé srdiečko už cíti muku a to muku ťažkú —
            žiarlivosť… Od troch mesiacov, (čo sa narodila malá) malú Aničku „(na) Suchá doniesla“,
            malý Miloš je takrečeno vyhnanec vo svojom vlastnom dome. Z kolísky vyňali jeho a
            vložili do nej Aničku, ktorá bezohľadne trápi celý dom. Neraz v noci vyburcuje ho zo sna
            a prinúti ho pozerať, ako ju mama na vlastných rukách nosí sem i tam po izbe. A čo je
            menej „dobrá“, to väčšmi sa maznajú s ňou. I on pravda rozplače sa kedy tedy a tu musí
            počúvať naučenia: „Neplač Miloš — prebudiš bábu.“ Alebo: „Ty musíš slúchať, ty si už
            veľký…“ Na každý pád veliká sa mu robí krivda a to všetko pod menom Aničky. Jediný ujo
            Kuchár keď príde na obed vezme ho na kolená a učí ho „hota“. Zdalo sa mu že i teta z
            Kvietoviec je jeho — a ono i tá už sa oberá malou bábikou.
    </p>
    <p>
     Ale i tento mráček chytro preletel nad jasným obzorom jeho neprebudenej duše. Skupina
            okolo malej Aničky sa chytro rozišla a ženská s plnými lícami prechádza s malou krokom
            hojdavým a nôti jej „čičí“. Snaď ešte zaspí keď ju v koči popretriasalo.
    </p>
    <p>
     „Ujo — a kde je teliatko?“ napomenul zase Miloš. „Ukáž mi teliatko!“
    </p>
    <p>
     „No poďme, ukážem ti ho,“ bral ho za ruku Ondrej.
    </p>
    <p>
     I tak treba poprezerať gazdovstvo. Každým razom ho prezerá, keď príde domov, bárs to
            robí každý druhý večer, ak je pekne, tedy i každý večer a zavčas rána už sa vracia do
            mesta. Túto cestu robí alebo na vozíku alebo keď je v poli robota, pešo. Vozík je
            zreformovaný dokonále, potiahnutý novou látkou zelenou, „oblečený“, ako sa posmievajú
            pred vidieckym domom. To je dielo pani Kuchárovej, ktorá porobila v dome veľa premien,
            potom vo dvore založila spomenuté zahrádky a konečne dala obliecť i otrhaný vozík.
    </p>
    <p>
     Vo dvore niet mnoho čo prezerať. Teraz je to všetko poukladané v kôlňach, čo indy
            bolo vystavené na stred dvora. Nepadá mu táto premena veľmi do oka, mal času naučiť sa
            na ňu. Vyšiel na šopy, nesúc malého Miloša na rukách, čo tam nového.
    </p>
    <p>
     „Joj ujo — čo je tuná smetí!“ podivil sa Miloš velikým hrbám ďateliny, sena a viky.
            „A prečo ich nevymetiete?“
    </p>
    <p>
     „To je krm pre statok,“ učí ho ujo. „To budú jesť kone a kravy.“
    </p>
    <p>
     „Veď majú trávu, nech sa napasú.“
    </p>
    <p>
     „Ale v zime, keď napadne sňahu a nebude trávy.“
    </p>
    <p>
     „A vari kravy jedia smeti. A prečo my nejeme smeti?“
    </p>
    <p>
     Neraz malý mudrc doniesol svojho uja do rozpakov svojimi večnými „prečo“. A nenie tak
            ľahko uspokojiť jeho zvedavosť, lebo tá siaha do najmenších podrobností.
    </p>
    <p>
     Takto prezerajúc všetko došli i do stajne. Našli tam pri žliabku priviazané teliatko,
            na ktoré Miloš tak od dávna myslel. Už dávno sa mu žiadalo videť z blízka a pohladiť, čo
            doma vídaval málo kedy. I postavil sa k žliebku a hladí teliatko po hladkej hlave. A
            teší ho zvlášte, keď teliatko chytá ho za rukáv a prežúva ho, tiež možno sa diviac kde
            sa berie pri ňom tento malý.
    </p>
    <p>
     Kuchárovi dávno sa zunovalo stáť s malým svojím hosťom pri teliatku, ale malý ešte
            vždy mal sa čomu obdivovať. Preňho teliatko bolo čosi neobyčajne zvláštneho. I tie
            štíhle nohy, i veliké oči i tá huba večne studená a ustavične spotená. Každý pohyb mu
            pripadal ako čosi nepochopiteľného. Tie teliatka, čo mu otec kúpil a doniesol všetky
            boly mrtvé, ani jedno sa nehýbalo. A toto je tak milé i tak nadstaví hlavu, keď ho
            poškrabeš pomedzi rožky, zpod kože sa vydobíjajúce…
    </p>
    <p>
     „No — teraz pôjdeme pozreť včely,“ napomína Ondrej svojho hosťa.
    </p>
    <p>
     „A či mu je nie smutno?“ pýta sa Miloš — „keď je samé.“
    </p>
    <p>
     „Možno mu bude i smutno.“
    </p>
    <p>
     „A prečo je samo?“
    </p>
    <p>
     „Keď mu je mať na paši.“
    </p>
    <p>
     „A prečo nešlo s ňou na pašu?“
    </p>
    <p>
     „Lebo paša je ďaleko. Zabolely by ho nohy, nevládalo by…“
    </p>
    <p>
     „Mohla by ho vziať na chrbát.“
    </p>
    <p>
     „Keď by spadlo?“ nadmietnul Ondrej a doložil — „a udrelo by sa.“
    </p>
    <p>
     „Joj!“ vzdychlo sa Milošovi od údivu. „A nebude plakať, keď je samo?“
    </p>
    <p>
     „Ach už sa naučilo…“
    </p>
    <p>
     V tom Miloš vykríkol, ani by ho na nože bral. „Čo je to, ujo — čo je to? Mačka?“
    </p>
    <p>
     „Nie to je zajac.“
    </p>
    <p>
     „Ha-ha-ha!“ rozosmial sa od radosti. „Ako skáče!“
    </p>
    <p>
     Králik medzitým vbehol do truhlice, ktorá bola pod žľabom urobená. Nasledovalo zas
            dlhé rozkladanie, čo je zajac. Horko ťažko sa odlúčil Miloš od stajne, od tejto ríše,
            plnej všakových novostí nevídaných a neslýchaných.
    </p>
    <p>
     Panie sadly na pavlači, tetka vytiahla z košička zase pletenie a pani Amalia zasadla
            k nej tiež s akýmsi háčkovaním. Pozrela na ňu teraz s boku a nemôže sa nezadiviť.
    </p>
    <p>
     „Aká si mi mladá!“ priznala sa Amálka, nahnúc sa k nej dôverne. Od tých čias, čo sa
            tetka Šemická vydala, priateľstvo stalo sa ešte tesnejším. „Kto by bol pomyslel.“
    </p>
    <p>
     „Čo?“ pýta sa tetka s úsmevom pozrúc k nej.
    </p>
    <p>
     „Že budeš takáto mladá, pekná…“
    </p>
    <p>
     „Tedy kým som sa nevydala nebola som ani mladá ani pekná,“ podchytáva ju pani
            Kuchárová. „No — len povedz, len pravdu!“ hrozí jej prstom, hľadiac jej priamo do očí.
    </p>
    <p>
     „Ja som len myslela, že nebudeš takáto-takáto… Ani neviem povedať čo myslim. Že
            privykneš, že sa vžiješ.“
    </p>
    <p>
     „A keď sa musíš!“ doložila tetka už vážne. „Musíš sa vžiť, keď si sa dobrovoľne
            postavila do nových pomerov. A táto nutnosť sa tak sama sebou rozumie, že konečne nenie
            ti ťarchou. Je prirodzenou povinnosťou…“
    </p>
    <p>
     „To je druhé!“ zvolala pani Amalia veľmi živo. „Ty si šťastná a preto ti je všetko
            ľahko. Ty si sa vydala vôbec po svojej vôli — a z toho je všetko v poriadku.“
    </p>
    <p>
     Z týchto rečí vyznieval zas ten obvyklý stesk. Tým trapnejší, že vyznieval proti vôli
            samej Amálky. Nezakrývala ona pred tetkou svoje „trapy“, keď na to prišlo, ale ani ich
            nechcela stavať na obdiv. Tetka hneď videla čo sa za rečmi celkom obyčajnymi skrýva.
            Rozumela jej väčšmi, ako kto iný, bárs ju menej chápala, ako kto iný. Nikto ju toľme
            nehrešil, ako ona — ale nikto tak odôvodnene, ako ona.
    </p>
    <p>
     „Povedz mi už“ — pretrhla túto niť hovora pani domáca — „povedz mi, čo sa už zase máš
            žalovať. Aká krivda sa ti stala?“
    </p>
    <p>
     „Ty mi nechceš nič uznať,“ nahnevala sa pani Amálka. „Už vopred viem, že ma budeš
            hrešiť.“
    </p>
    <p>
     „To ma teší, keď to tak vieš,“ zasmiala sa tetka. „Tedy nehovorme o tom, aby aspon
            dnes bol pokoj medzi nami. V tých veciach sa mi už nikdy nikdy neporozumieme. Čo robiť!
            Nie sme (jednej povahy) jedneho presvedčenia.“
    </p>
    <p>
     „Nie povaha — nie“ zopiera sa pani Amalia. „Ale tvoja obyčaj, že držíš vždy s Hubom
            proti mne.“
    </p>
    <p>
     „Tedy som nespravedlivá proti tebe!“ zvolala tetka.
    </p>
    <p>
     „Jemu chytáš stranu.“
    </p>
    <p>
     „Ale vari vždy poviem i dôvody!“
    </p>
    <p>
     „Ano — ale ja ich vždy nemôžem uznať.“
    </p>
    <p>
     „Tedy dôvody sú medzi nami nejednaké. U teba inakšie u mňa inakšie. A dôvody vždy
            majú korene v presvedčení. Keď sa nám dôvody neskladajú, nebude sa skladať i
            presvedčenie. Ty sa protivíš istej čiastke môjho presvedčenia, chceš mi ho preinačiť a
            ja si ho nedám, lebo mne je celkom užitočné a správne.“
    </p>
    <p>
     *
    </p>
   </div>
  </div>
 </body>
</html>
