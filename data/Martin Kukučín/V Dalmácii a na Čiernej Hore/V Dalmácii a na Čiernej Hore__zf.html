<html>
 <body>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2523354">
       </a>
       1
      </h2>
     </div>
    </div>
   </div>
   <p>
   </p>
   <p>
   </p>
   <p>
    Slnce zvíťazilo nad ťažkými mrákavami, ktoré doháňa k nám od juhu scirocco a ktoré
         rozlievajú spusty vody na pôdu ináč tvrdú, kamenitú. A keby len vody! Stane sa často, že
         zahrmí, nebo sa pokryje oblakom špinavošedým — a v prudkom víchre zalupkajú na pritvorených
         okeniciach medzi veľkými kvapkami dažďa kusy ľadovca. Zvonár beží na zvonicu, zvoní,
         zapaľujú sa hromničné sviece, baba pri ohnisku prehadzuje zrnká ruženca v chudých prstoch,
         starý paron
    <sup>
     [
     <a class="footnote" href="#ftn.id2523378" name="id2523378">
      1
     </a>
     ]
    </sup>
    Mate chytá pušku a strieľa rovno do oblakov, vlastne na strigy. Medzitým
         vinohrady poľahli, lístie na nich ostrapkavelo, zárodky strapcov otlčené: sedliakovi
         zostáva nádej — do budúceho roku…
   </p>
   <p>
    Máj, mesiac nielen lásky, ale i cestovania, vyvábil nás z domu. O šiestej hodine
         dvadsiatich minútach ráno vysadli sme do kupé na splitskej železničnej stanici. Mali sme
         ísť do Šibenika, ktorý tiež leží na mori ako i Split, a má mimoriadne veľký, príhodný
         prístav: príhodný z milosti matky-prírody, a nie zásluhou pomorskej vlády. No my sme
         vybrali cestu po suchu — tak zriedka sa ti dostane šťastie môcť v Dalmácii cestovať
         železnicou. Mašina zapískala, vlak sa pohol; o chvíľu už uháňal medzi splitskými vinicami,
         výtečne obrobenými, ale i výnosnými. Trať sa drží všade mora, týče i starý Solin so
         zrúcaninami, vlastne vykopaninami starej slávy rímskej.
    <sup>
     [
     <a class="footnote" href="#ftn.id2523425" name="id2523425">
      2
     </a>
     ]
    </sup>
    Zásluhou monsignora Franeho Bulića, teraz kustóda splitského múzea,
    <sup>
     [
     <a class="footnote" href="#ftn.id2523449" name="id2523449">
      3
     </a>
     ]
    </sup>
    spod viníc dostali sa na svetlo božie chrámy, divadlá, amfiteáter, sarkofágy,
         bohužiaľ vandalmi vyplienené, teda prázdne.
   </p>
   <p>
    Vlak uháňa rozkošným krajom
    <sup>
     [
     <a class="footnote" href="#ftn.id2523478" name="id2523478">
      4
     </a>
     ]
    </sup>
    — asi poltucta všakových „castellov“ vyvoláva tu konduktor, doložiac k menu
         „Castella“ i nezbytnú „eine Minut — jedan minut časa“. Tu rodí sa zvlášte hojne víno, potom
         oliva, figa, pomaranče, citróny. Vôbec južné ovocie, všetko pod holým nebom, a to i v zime.
         Kamélie, jazmín, tuberózy i najrozdielnejšie druhy ruží. Zďaleka celý kraj vidí sa akoby
         pokrytý lesom: zblízka sa stromy rozstupujú, menovite olivy, na ctihodnú dištanciu jedna od
         druhej — z lesa neostane nič, len ilúzia.
   </p>
   <p>
    Zrazu vlak si rozmyslí, zahne vpravo, „mašina“ počne fučať, vzdychať — vlak vošiel medzi
         vrchy. Vlastne má sa driapať po vrchoch. Kde-tu krátky tunel, ale dosť dlhý na to, aby sa
         natislo plné kupé dymu, ktorý, pochádzajúc z uhlia, sírou znečisteného, zakaždým rozkašlal
         môjho suseda. Bol to akýsi splitský „autonomaš“, teda „Talijan“,
    <sup>
     [
     <a class="footnote" href="#ftn.id2523524" name="id2523524">
      5
     </a>
     ]
    </sup>
    ináč suchorľavý človiečik, možno suchotinár. Nadáva nehorázne pred svojím
         susedom, akýmsi murárom, ktorý dosť flegmaticky fajčí zo svojej krátkej luly — nadáva na
         mešťanostu i celý magistrát, že zavolali českú operu i sľúbili účasť na sokolskej
         slávnosti, na ktorú vraj sľúbil prísť i pražský „podešta“.
    <sup>
     [
     <a class="footnote" href="#ftn.id2507058" name="id2507058">
      6
     </a>
     ]
    </sup>
   </p>
   <p>
    Kraj veru neupomína ani zďaleka na zem zasľúbenú, oplývajúcu mliekom a medom. Vrchy sú
         alebo celkom, alebo z najväčšej čiastky holé, šedivé, až biele. Len kde-tu v údolí alebo
         kotline zazelenie sa malý fľak, i to akoby na to, aby tým väčšmi bila do očí pustota kraja.
         Čo je toho príčina? Nieto vody, a bez vody nieto života. A práve táto kamenitá pôda
         potrebovala by stálu vlahu, a dážď je tu riedky hosť. Rezervoáre stavať na dažďovú vodu,
         vodu kanálmi rozvádzať a tak pretvoriť holú púšť v raj nepríde nikomu na um. A komu i
         príde, bez peňazí sa to nedá vykonať. A kapitálu v Dalmácii niet. Ani ľudského kapitálu.
         Nadbytok obyvateľstva neexistuje, skôr nedostatok. Čo nemôže doma pohodlne vyžiť, ide do
         Južnej Ameriky
    <sup>
     [
     <a class="footnote" href="#ftn.id2507101" name="id2507101">
      7
     </a>
     ]
    </sup>
    a tam skúša šťastie. V takých pomeroch o hospodárskom pokroku i snívať je veľká
         smelosť.
   </p>
   <p>
    A to slnce ako uráža! A tá horúčava aká neznesiteľná! Ani vtáča sa neohlási, všetko sa
         to kamsi utiahlo. Iba vrana čo sedí na hŕbe kamenia s rozzeveným zobákom; ani jej nepríde
         na um, aby odletela na hurt vlaku. Olenivela.
   </p>
   <p>
    Na miestach, kde sa nachodí voda, vzdor vysokej polohe darí sa i hrozno i každé ovocie,
         vyjmúc pomaranča a citróna. Sadí sa i hojne dohán na osoh viac eráru než gazdovi, alebo
         fajčiarovi. Veru, veru! Práve ho presádzajú do jamôk, pekne do gliedy vyhrabaných; i tu sa
         treba držať reglementu. Dediny už na pohľad ukazujú veľkú zaostalosť, primitívny stav a
         chudobu. A možno, nielen naoko že ukazujú, ale i plávajú v biede až po uši. A menovite
         tohto roku pri toľkej drahote, keď zem nemôže ani prechovať roľníka. Na stanici v
         Perkovići, kde sa trať delí do Šibenika a druhá do Knina a kde sa obyčajne stojí okolo
         dvadsať minút, tam vidíš deti, ženy i mládencov, ako núkajú kvietie, špargle a pod. za
         nízke ceny, pár grajciarov.
   </p>
   <p>
    O desiatej sme vystúpili z vlaku a vydýchli. Ešte šťastie, že celá Dalmácia nenie
         zapletená sieťou železničnou. Za štyri hodiny ustaneš: čo by bolo, keby to trvalo deň, dva?
         Vláda celkom správne „systém štátnych železníc“ pristrihla na trať Split—Knin a
         Split—Šibenik. Kto potrebuje cestovať ozaj vážne a chytro, nech cestuje po dostavníkoch,
         alebo plachtovkami po mori. Beztoho užívajú more a neplatia ani daň. Ba daktorí i varia v
         morskej vode a okrádajú nehonetne c. kr. erár o soľ!
   </p>
   <p>
    Šibenik len skraja vykazuje čo-to zelene. Čím hlbšie, tým sú domy hustejšie. A spred
         stolného chrámu keď pozrieš hore, mesto ti bude ozaj sa ponášať domami akoby jeden nad
         druhý poukladanými na „škanciju“ — rám, za ktorý kladú sa taniere. Ostatne v tom všetky
         mestá v Dalmácii, totiž prímorské, viac-menej nasledujú Šibenik. Tomu je na vine čosi
         brehovitá poloha, zase nedostatok miesta a konečne obyčaj našich predkov, že sa tým
         bezpečnejšie cítili, čím hustejšie jeden k druhému stavali domy.
   </p>
   <p>
    Hrad šibenský zaujíma celý skoro vŕšok, ktorý sa pnie nad mestom; je ešte dosť
         zachovalý. Katedrála sv. Jakova, ktorá je vprostred mesta, je tak zvláštne vystavená, že
         jej štýl i laika musí neobyčajne zaujímať. Sklepenie zložené z ohromných kamenných tabiel,
         a nevidíš, ako to spolu môže držať, i čo môže nosiť takú ohromnú ťarchu. Na rímse okolo
         celého chrámu nachodia sa hlavy, z kameňa umelecky vytesané, najrozdielnejšej fyziognómie.
         Ťažko povedať, aký to malo cieľ toto nahromadenie fyziognómií: no isté je, že je veľmi
         zábavné jednu po druhej prezerať. Zato pri vchode socha Adama a Evy na dvoch stĺpoch
         nepoukazuje ani najmenej na umeleckú ruku. Keď ste už dnu a prezeráte sklepenie,
         nezabudnite prejsť do baptistéria dolu niekoľkými schodmi; ostatne sám kostolník sa vám
         ponúkne za vodcu. Táto kaplička má celé sklepenie z jediného kusa kameňa; ako ho vyrobili,
         postavili, i dopravili sem, to ťažko vysvetliť. Zo štyroch evanjelistov, čo boli postavení
         okolo krstiteľnice na štyroch stĺpoch, zostali len sv. Lukáš a Ján — Mateja a Marka kúpili
         Angličania za štyridsaťtisíc zlatých. Na každý pád čudnovatý obchod, predávať svätých.
   </p>
   <p>
    Nájdete tu pomník N. Tommasea.
    <sup>
     [
     <a class="footnote" href="#ftn.id2507244" name="id2507244">
      8
     </a>
     ]
    </sup>
    To je rodák šibenský, písal i po taliansky (mnoho) i po chorvátsky (málo).
         Pravý Dalmatínec! Veď i dnes všetci Dalmatínci hovoria po taliansky (mnoho), po chorvátsky
         (málo), a to bez rozdielu náboženstva, národnosti a politickej farby. Iba najmladšie
         pokolenie akoby počínalo mať vôľu opustiť reč Petrarcovu,
    <sup>
     [
     <a class="footnote" href="#ftn.id2507270" name="id2507270">
      9
     </a>
     ]
    </sup>
    mnohým chorvátskym prvákom, dnešným i minulým — ešte materinskú. Táto
         dvojjazyčnosť Tommasea našla výraz na samom pomníku: nijako si nevyberiete, v ktorej reči
         je nápis. Meno je napísané: N. Tommaseo, miesto „narodený roku…“ nájdete „*…“, miesto
         „umrel…“ „†…“ Následok toho je, že Taliani považujú nápis za taliansky, Chorváti za
         chorvátsky; obe strany sú cele spokojné, baran ostal celý i vlk sýty a zadarská diplomacia
         slávila triumf, keď pri odkrytí pomníka videla obe strany opretek pracovať na zdare
         slávnosti, na ktorú prišiel bol i sám miestodržiteľ. Socha je ináč pekne prevedená —
         predstavuje starca slepého s naklonenou hlavou, pohrúženého v myšlienkach. Pomník stojí na
         briežku a vidno ho z prístavu i zo zátoky veľmi pekne. Okolo neho park, vlastne ešte len
         zárodok parku.
   </p>
   <p>
    Je tu v meste i krajinská nemocnica, vlastne za mestom, na peknom mieste, v parku
         vystavená, moderne zariadená i moderne držaná. Je tu i krajinský blázinec, tiež pri
         nemocnici. Preto Šibenik v celej Dalmácii je rozkričaný a povedať: bol som v Šibeniku,
         alebo: idem do Šibenika, je nebezpečné, lebo vzbudzuje smiech.
   </p>
   <p>
    Pravda, my traja sme sa veľmi nestarali o pamätnosti mesta, tie sme my poprezerali
         dávno, a čo zvýšilo, to nahradíme indy. Horúčava je afrikánska a mesto od stanice dosť
         ďaleko. Ešte dobre, že máme cele malú batožinu: havelok i dáždnik, vlastne dáždnik i
         parazól v jednej osobe. No, Šibeničania sú výteční fyziognomisti. Sotva nás zazreli troch,
         s havelokom, v turistických košeliach (ale bez pása), už sa nám ponúkali: „Waagen für
         Kerkafall, wollen Sie Waagen“,
    <sup>
     [
     <a class="footnote" href="#ftn.id2507342" name="id2507342">
      10
     </a>
     ]
    </sup>
    snáď jediná nemecká fráza, čo sa mohla prijať v tomto staroslávnom meste
         chorvátskeho kráľa Krešimira.
    <sup>
     [
     <a class="footnote" href="#ftn.id2507358" name="id2507358">
      11
     </a>
     ]
    </sup>
   </p>
   <p>
    My, neodpovedajúc ani slova, kráčali sme do hotela, že sa s hostinským poradíme o povoze
         ku Krke. Ale na ceste nás stretol jeden známy a zaopatril skutočne veľmi dobrý povoz;
         spomedzi tých vybral, čo sa nám núkali.
   </p>
   <p>
    Hotel Krka nenie zvonku bárs okázalý. Utiahol sa do tesnej uličky, a i sám je všade a vo
         všetkom tesný. Ale zato sa môže rátať medzi dobré hotely a hostince, čo je v Dalmácii mnoho
         rečeno. Hotelier hovoril s nami po chorvátsky, ba i piccolo nenachodil v tom nič „shocking“,
    <sup>
     [
     <a class="footnote" href="#ftn.id2507404" name="id2507404">
      12
     </a>
     ]
    </sup>
    že musel s nami lámať „po naški“. Dostali sme výtečný déjeuner
    <sup>
     [
     <a class="footnote" href="#ftn.id2507416" name="id2507416">
      13
     </a>
     ]
    </sup>
    — na Cetinji by povedali „zajutrak“
    <sup>
     [
     <a class="footnote" href="#ftn.id2504813" name="id2504813">
      14
     </a>
     ]
    </sup>
    — biftek a čerstvé skuže,
    <sup>
     [
     <a class="footnote" href="#ftn.id2504824" name="id2504824">
      15
     </a>
     ]
    </sup>
    pečené so šalátom. Že „čerstvé“, vyzdvihujem preto, že ryba a hosť nie na tretí
         deň, ale už od rána do večera smrdí v šibenskej horúčave. Víno nám dali biele, z Visa,
         najlepšie v Dalmácii. Že uvádzam tak dopodrobna menu, nech sa nikto nepozastaví: beztoho
         sme v šalátovej sezóne, keď noviny okrem španielsko-amerikánskej vojny
    <sup>
     [
     <a class="footnote" href="#ftn.id2504844" name="id2504844">
      16
     </a>
     ]
    </sup>
    nemajú naozaj o čom písať. A potom na ceste je kuchyňa prvá vec a jediný
         udržovateľ stáleho zdravia a zdravého humoru.
   </p>
   <p>
    Okolo jedenástej vsadli sme do koča a sprevádzaní pokrikmi šibenských šarvancov vyšli z
         mesta, a o štvrťhodinu sme už boli na vŕšku, z ktorého je pekný pohľad na neprívetivé múry
         a bašty hradu šibenského. Cesta nás vedie poľom, zväčša pokrytým vinicami. Svet sa hemží po
         viniciach, polieva modrým kameňom a vápnom proti peronospóre,
    <sup>
     [
     <a class="footnote" href="#ftn.id2504881" name="id2504881">
      17
     </a>
     ]
    </sup>
    ktorá toľkú škodu zapríčinila minulých rokov vo viniciach. Miest a dedín sa
         veľmi neukazuje nadbytok — niekoľko domcov murovaných, ploským kameňom krytých, to je
         všetko. Bolo pred jednou popoludní, keď koč zastal, lebo cesta prestáva a k vodopádom musí
         sa ísť pešky.
   </p>
   <p>
    Z tohoto brehu otvára sa výhľad na rieku vpravo, prvej než príde k vodopádu, a vľavo na
         horný výbežok zálivu šibenského, v ktorom sa mieša morská voda s Krkou. O samých vodopádoch
         akýchsi tu nechyrovať. Možno nás oklamali, čo o nich rozprávali. Výhľad vzdor tomu je
         interesantný: medzi sivými vrchmi modrá plocha vody, hladká ako zrkadlo.
   </p>
   <p>
    V dolinu sa to ide dosť ľahko. Stretávame okolné obyvateľstvo. Každý je zamúčený a na
         koňoch a somároch naložené vrecia múky. Skoro do doliny sme zišli a ešte nič nevideli. Iba
         čo sa čuje akýsi temný hukot a dunenie, akoby sa blížila artiléria s kanónmi. Z toho hukotu
         vyznieva hlučný koncert žiab, utiahnutých kdesi v rákosí, a ševel vtáctva. Došli sme na
         breh rieky, ktorá sa tu dosť lenivo vlečie, iba miestami je rozvlnená a má náhlivejší spád.
         Čím ideš nižšie, to väčšmi rastie hukot a šum vody, až vidíš prvú kaskádu, pod ktorou sa
         spenila rieka. Pomedzi domy a mlyny poberáš sa dolu a keď zahneš popri závode Šupuka na
         vyrábanie elektriny na osvetlenie Šibenika a na dvíhanie vody do mestského vodovodu - tu ťa
         zrovna ohromí neočakávané, veľkolepé divadlo. Voda v ohromných masách valí sa dolu
         skaliskami, udiera, rozráža a pení sa o ne s ohlušujúcim hukotom. Kaskáda vykazuje akoby
         tri poschodia z tohto miesta pozerajúc, a tiež v troch prúdoch, z ktorých prostredný je
         najširší a najväčší. Nad prvou kaskádou vo vode rastie vrbina, rakyty, rákosie — takže
         rieka je pokrytá a pohľad na ňu je zatvorený. Zato tu zdola padá v celej majestátnosti po
         skaliskách, hádžuc penu a dvíhajúc jemnú hmlu. Zato i v samom vodopáde uchytila sa vŕba a
         rakyta a, hýbaná nespokojným elementom, večne kýva svojimi konármi. I skaliská, čo
         vyčnievajú z vody, pokryté sú machom i bujným papradím. V zanemení hľadíš na tento mohutný
         zjav, myšlienky zastanú a ty sa úplne stratíš v tichom obdivovaní tohoto divu. Medzitým
         pocítiš akýsi chlad a až teraz zbadáš, že si zmokol od hmly a rozhorúčený, aký si bol, že
         ľahko môžeš i ochorieť týmto náhlym chladom. Vyjdeš zase na cestu a spustíš sa dolu. Tu ťa
         zas očakáva štvrtá kaskáda, ale nie tak vysoká, ani tak divoká, ako predošlá. Slnce znova
         ťa rozohrialo a ty nevieš, či máš sa piecť na ňom a či v tôni stromov triasť sa od chladu.
   </p>
   <p>
    Boli sme veľmi smädní i videli krčmu. No krčma je dalmatínska a víno v nej, bohužiaľ,
         nie dalmatínske. Okúsiac trochu na jazyk a vidiac, že je to „fabrika“, odišli sme túlať sa
         po brehu. Keby bolo člna, boli by sme na ňom vyveslovali a sprostred rieky mali celistvý
         pohľad na vodopád; ale o takéto maličké vrtochy cestovateľov nemá sa kto v Šibeniku starať.
   </p>
   <p>
    Poprezerali sme mlyny (čo väčšie), do závodu Šupukovho je zabránené vchodiť, a dovolenie
         nemali sme od koho naponáhle pýtať, poprezerali i primitívne stupy na súkno, len tak pod
         holým nebom, hneď pod vodopádom zariadené, hodili posledný pohľad na nezapomenuteľný obraz,
         ktorý sa tu v celej sláve ukázal pred nami, a poberali sme sa dohora. Až teraz, keď sme
         navrch strmého vrchu zazreli náš koč — zdal sa malý ani detská hračka — pochopili sme až
         teraz, čo za úloha nás čaká v tomto úpeku vydriapať sa ta dohora. Vyznám, i mne ovisli
         krídla. A ešte náš súdruh z Prahy, objemov skutočne pražských! Šťastie, že je trochu
         krátkozraký; nemôže tak ľahko prezrieť situáciu, v ktorej sme. No nestalo sa nič zlého.
         Akýsi zamúčený dobrodinec ponúkol nám kone, my pristali, vysadli do drevených sediel, ktoré
         sa koňovi na chrbte mykajú napred-nazad na podivný spôsob, i hybaj dohora na našich
         tátošoch. O pol hodinky boli sme pri koči a po pol druhej hodine tou istou cestou, ktorou
         sme vyšli, vrátili sa do mesta. Spotených, ustatých prijal nás vľúdne do svojho lona hotel
         Krka.
   </p>
   <p>
    Ešte sme vyšli na korzo, ale na ňom nevideli nikoho, vošli na chvíľku do katedrály a
         vrátili sa k hotelu. Na tejto ceste stretli sme dalmatínskeho miestodržiteľa, baróna Davida
         s adlátusom.
    <sup>
     [
     <a class="footnote" href="#ftn.id2505052" name="id2505052">
      18
     </a>
     ]
    </sup>
    Jeho parník Andreas Hofer boli sme zaraz spozorovali v prístave. Blížila sa
         šiesta hodina — i my sa vybrali na stanicu. Vošli sme do vagóna, a tu sa odrazu ukázalo, že
         sa dnu nachodí (rátam po kubickom obsahu) jeden Čech, jedna Slovinka z Korutánska, niekoľko
         dalmatských Chorvátov a jeden Slovák a konduktor odkiaľsi — Nemec. Teda celá
         österreichisch-ungarische Monarchie im Wort und Bild.
    <sup>
     [
     <a class="footnote" href="#ftn.id2505073" name="id2505073">
      19
     </a>
     ]
    </sup>
   </p>
   <p>
    V Perkovići sme zas presadli do splitského vlaku, a o desiatej vrátili sa bez pohromy do
         Splitu. Iba na solinskej stanici čo musel vlak na otvorenej dráhe zastať, cofnúť sa na
         štáciu a až potom vyšiel stenajúc znovu. Či niečo zabudol, či to zo žartu — kto by mohol
         povedať? Možno, že zašiel na nepravé koľaje. Pri tak komplikovanej železničnej sieti nebol
         by veru div.
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2523378" name="ftn.id2523378">
        1
       </a>
       ]
      </sup>
      <span class="emphasis">
       <em>
        paron
       </em>
      </span>
      (z tal.) — majiteľ
     </p>
    </div>
    <div class="footnote">
     <p>
      <sup>
       [
       <a class="para" href="#id2523425" name="ftn.id2523425">
        2
       </a>
       ]
      </sup>
      <span class="emphasis">
       <em>
        Solin so zrúcaninami, vlastne vykopaninami starej vlády
                  rímskej
       </em>
      </span>
      — osada pri Splite pod pohorím Kozjak v miestach rímskeho mesta
               Salona, správneho a kultúrneho strediska, ktoré bolo zničené vpádom Avarov na
               začiatku 7. storočia. O kultúrnej úrovni tamojšieho života v antickej a
               ranokresťanskej epoche hovoria vykopávky, ktoré r. 1883 začal robiť archeológ Fr.
               Bulić.
     </p>
    </div>
    <div class="footnote">
     <p>
      <sup>
       [
       <a class="para" href="#id2523449" name="ftn.id2523449">
        3
       </a>
       ]
      </sup>
      <span class="emphasis">
       <em>
        monsignore Franjo Bulić, teraz kustos splitského múzea
       </em>
      </span>
      —
               Franjo Bulić (1846 — 1934) chorvátsky archeológ, riaditeľ gymnázia, neskôr riaditeľ
               múzea v Splite. Známe sú najmä jeho vykopávky v Soline (Salona) a viacero
               rekonštrukcií. Bol politicky činný aj po prvej svetovej vojne.
     </p>
    </div>
    <div class="footnote">
     <p>
      <sup>
       [
       <a class="para" href="#id2523478" name="ftn.id2523478">
        4
       </a>
       ]
      </sup>
      <span class="emphasis">
       <em>
        uháňa rozkošným krajom — asi pol tucta všakových „Castellov“
       </em>
      </span>
      — krajom Kaštelansko polje, zvaným aj Rivierou siedmich kaštelov, kde je sedem
               pevností (kaštelov), ktoré vybudovala domáca šľachta v 15. a 16. storočí proti Turkom
               pri jadranskom zálive medzi Splitom a Trogirom v úrodnom vinohradníckom a
               ovocinárskom kraji, chránenom proti vetrom. Okolo každého „kaštela“ je osada. Celý
               kraj vytvára bohatú prírodnú záhradu.
     </p>
    </div>
    <div class="footnote">
     <p>
      <sup>
       [
       <a class="para" href="#id2523524" name="ftn.id2523524">
        5
       </a>
       ]
      </sup>
      <span class="emphasis">
       <em>
        „autonomaš“, teda „Talijan“
       </em>
      </span>
      (z chorv.) — V minulom storočí
               patrila Dalmácia rakúskej a Chorvátsko uhorskej časti monarchie. Národni vodcovia od
               polovice minulého storočia mali vo svojom politickom programe zjednotenie Dalmácie s
               Chorvátskom, ale to sa do roku 1918 nepodarilo. Zjednoteniu sa protivili Taliani a
               ich prívrženci, ktorí mali vo svojom programe autonómiu Dalmácie. Tvrdili, že
               Dalmácia sa nemôže spojiť s Chorvátskom, lebo ich obývajú rozličné národy.
               Prívržencov týchto talianizujúcich úsilí nebolo veľa. Volali sa „autonomašmi“.
     </p>
    </div>
    <div class="footnote">
     <p>
      <sup>
       [
       <a class="para" href="#id2507058" name="ftn.id2507058">
        6
       </a>
       ]
      </sup>
      <span class="emphasis">
       <em>
        podešta
       </em>
      </span>
      (z tal.) — starosta
     </p>
    </div>
    <div class="footnote">
     <p>
      <sup>
       [
       <a class="para" href="#id2507101" name="ftn.id2507101">
        7
       </a>
       ]
      </sup>
      <span class="emphasis">
       <em>
        Čo nemôže doma pohodlne vyžiť, ide do Južnej Ameriky
       </em>
      </span>
      — menej
               zámožní Chorváti koncom minulého storočia odchádzali do Južnej Ameriky. Aj sám
               Kukučín sa neskôr (od roku 1908) usadil v Chile v Punta Arenas, kde pôsobil ako lekár
               medzi chorvátskymi vysťahovalcami do roku 1922.
     </p>
    </div>
    <div class="footnote">
     <p>
      <sup>
       [
       <a class="para" href="#id2507244" name="ftn.id2507244">
        8
       </a>
       ]
      </sup>
      <span class="emphasis">
       <em>
        pomník N. Tommasea
       </em>
      </span>
      — Niccolo Tommaseo, vlastne Nikola Tomašić
               (1802 — 1874), taliansky spisovateľ chorvátskeho pôvodu, zberateľ ľudových piesní a
               politik
     </p>
    </div>
    <div class="footnote">
     <p>
      <sup>
       [
       <a class="para" href="#id2507270" name="ftn.id2507270">
        9
       </a>
       ]
      </sup>
      <span class="emphasis">
       <em>
        reč Petrarkovu
       </em>
      </span>
      — t. j. taliančinu. Podľa talianskeho
               humanistického básnika Francesca Petrarcu (1304 — 1374)
     </p>
    </div>
    <div class="footnote">
     <p>
      <sup>
       [
       <a class="para" href="#id2507342" name="ftn.id2507342">
        10
       </a>
       ]
      </sup>
      <span class="emphasis">
       <em>
        „Waagen für Kerkafall, wollen Sie Waagen“
       </em>
      </span>
      (nem.) — „Koč ku
               kaskádam Krky, chcete koč.“
     </p>
    </div>
    <div class="footnote">
     <p>
      <sup>
       [
       <a class="para" href="#id2507358" name="ftn.id2507358">
        11
       </a>
       ]
      </sup>
      <span class="emphasis">
       <em>
        v tomto staroslávnom meste chorvátskeho kráľa Krešimira
       </em>
      </span>
      —
               Šibenik, výstavné mesto pri ústí rieky Krky, vlievajúcej sa do Jadranu, bol v 11.
               storočí sídelným mestom chorvátskych kráľov; Petar Krešimir IV. (1058 — 1074) za
               úpadku moci byzantskej ríše znovu ovládol dalmatínske mestá a tituloval sa rex
               Croatie et Dalmatie (kráľ Chorvátska a Dalmácie)
     </p>
    </div>
    <div class="footnote">
     <p>
      <sup>
       [
       <a class="para" href="#id2507404" name="ftn.id2507404">
        12
       </a>
       ]
      </sup>
      <span class="emphasis">
       <em>
        „shoking“
       </em>
      </span>
      (angl.) — otriasajúci
     </p>
    </div>
    <div class="footnote">
     <p>
      <sup>
       [
       <a class="para" href="#id2507416" name="ftn.id2507416">
        13
       </a>
       ]
      </sup>
      <span class="emphasis">
       <em>
        déjeuner
       </em>
      </span>
      (franc.) — tu vo význame raňajky
     </p>
    </div>
    <div class="footnote">
     <p>
      <sup>
       [
       <a class="para" href="#id2504813" name="ftn.id2504813">
        14
       </a>
       ]
      </sup>
      <span class="emphasis">
       <em>
        zajutrak
       </em>
      </span>
      (chorv.) — raňajky
     </p>
    </div>
    <div class="footnote">
     <p>
      <sup>
       [
       <a class="para" href="#id2504824" name="ftn.id2504824">
        15
       </a>
       ]
      </sup>
      <span class="emphasis">
       <em>
        skuže
       </em>
      </span>
      (chorv.) — makrely
     </p>
    </div>
    <div class="footnote">
     <p>
      <sup>
       [
       <a class="para" href="#id2504844" name="ftn.id2504844">
        16
       </a>
       ]
      </sup>
      <span class="emphasis">
       <em>
        španielsko-americká vojna
       </em>
      </span>
      — V Kube vládli (okrem krátkej
               vlády Angličanov 1762(3) Španieli od roku 1492. Kubánci sa proti ich krutej vláde
               búrili v 19. storočí. Roku 1898 zasiahli do sporov Spojené štáty americké a po
               krátkej vojne Kubu dobyli. Patrila im do roku 1902, keď sa prehlásila za samostatnú
               republiku.
     </p>
    </div>
    <div class="footnote">
     <p>
      <sup>
       [
       <a class="para" href="#id2504881" name="ftn.id2504881">
        17
       </a>
       ]
      </sup>
      <span class="emphasis">
       <em>
        peronospóra
       </em>
      </span>
      — hubovitá choroba rastlín, najmä viniča
     </p>
    </div>
    <div class="footnote">
     <p>
      <sup>
       [
       <a class="para" href="#id2505052" name="ftn.id2505052">
        18
       </a>
       ]
      </sup>
      <span class="emphasis">
       <em>
        adlátus
       </em>
      </span>
      (lat.) — pobočník, zástupca
     </p>
    </div>
    <div class="footnote">
     <p>
      <sup>
       [
       <a class="para" href="#id2505073" name="ftn.id2505073">
        19
       </a>
       ]
      </sup>
      <span class="emphasis">
       <em>
        „osterreichisch-ungarische Monarchie im Wort und Bild“
       </em>
      </span>
      (nem.)
               — Rakúsko-uhorská monarchia v slove a obraze
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2505105">
       </a>
       2
      </h2>
     </div>
    </div>
   </div>
   <p>
   </p>
   <p>
   </p>
   <p>
    Hneď zo železničnej stanice išli sme do „Hôtel de la Ville“,
    <sup>
     [
     <a class="footnote" href="#ftn.id2505121" name="id2505121">
      20
     </a>
     ]
    </sup>
    kde sme sa boli ložírovali. Striasli sme prach nielen z obuvi, ale i zo šiat;
         prach, pomiešaný so železničnými sadzami, i vyumývali sa vo vode, ktorej jest hojnosť tu v
         Splite i v kanikulu.
   </p>
   <p>
    Kde pôjdeš v túto hodinu v Splite? Zostúpili sme z výšavy našich izieb a vybrali sa „na
         rivu“ — nábrežie — povystierať nohy. Tichý letný večer, hviezdy, mesiaca niet, ale ani
         oblaka nieto. V povetrí akoby bolo zavesené čosi ťažkého, čo sa vlieva do žíl a údov, a do
         hlavy vnáša akúsi ospalosť a tupotu. Tento stav fyzicky súvisí s poveternosťou. Keď
         „scirocco sa rodí“, t. j. keď má zaduť južný vietor, menovite v lete, človek i zvieratá to
         napred cítia.
   </p>
   <p>
    Na rive sa hemží veľké množstvo sveta, ako každý večer. Dámy v letných toaletách, i
         páni. Z dámskych toaliet vyniká klobúk rozmermi i pestrosťou kvietia. Pravé záhrady visiace Semiramidine!
    <sup>
     [
     <a class="footnote" href="#ftn.id2505162" name="id2505162">
      21
     </a>
     ]
    </sup>
    Tak to vyžaduje móda dľa žurnálu „Margherita“.
    <sup>
     [
     <a class="footnote" href="#ftn.id2505182" name="id2505182">
      22
     </a>
     ]
    </sup>
    V Splite ako i v Trieste panuje totiž móda talianska, ktorá obľubuje pestrosť a
         excentričnosť rozmerov i farieb. Či je vkusná, nech rozhodne osobný vkus. Farby nie sú
         tlmené — skôr kričia jedna pri druhej v divokom koncerte. Biela pri žltej, oranžovej,
         čiernej. Účes dám tiež módny — voľný. Vlasy okolo hlavy nakundolené, štica a vôbec
         „frou-frou“ visia v dlhých vykrútených brčkách okolo uší a čela, upomínajúc tuho na pajesy.
         Zo zbytku vlasov utvorený je na vrchhlavy skromný uzlíček.
   </p>
   <p>
    Ak má byť subtílnosť a štíhlosť podmienkou ženskej krásy, teda splitské dámy sú prvé
         krásavice tohoto sveta. Všetky fígle a mystérie ženskej toalety nemôžu zakryť, vlastne
         vyčarovať, čo dámam v Splite chýba. V tvári sú skoro bez výnimky bledé, pleti veľmi jemnej.
         Preto blondíny vyzerajú, akoby boli vyšli z nemocnice. Brunetky majú oči toho živého,
         južného lesku, aký môžeme obdivovať pri našich židovkách, ktorých typu sa približujú.
   </p>
   <p>
    Keďže je utorok pred Vstúpením, teda polosviatok, zišlo sa viac sveta na rive, než v
         obyčajný deň. Potom i orchester tunajšieho talianskeho spolku streleckého — societa del Bersaglieri
    <sup>
     [
     <a class="footnote" href="#ftn.id2505229" name="id2505229">
      23
     </a>
     ]
    </sup>
    — uznal za dobré produkovať sa verejne na nábreží. Nielen tak do vetra, ale z
         príčin politických. V mestskom divadle totiž od niekoľko dní hrá česká spoločnosť z Plzne, Budilova.
    <sup>
     [
     <a class="footnote" href="#ftn.id2505246" name="id2505246">
      24
     </a>
     ]
    </sup>
    Bersaglieri teda bubny a trúbami odvádzajú svet od divadla, dávajúc mu za
         Eugena Onegina Fischerin du kleine a Margaretchen
    <sup>
     [
     <a class="footnote" href="#ftn.id2505270" name="id2505270">
      25
     </a>
     ]
    </sup>
    v náhradu. A to každý večer, a divadlo to cíti dosť dobre a pán Budil meria
         nespokojným krokom atrium
    <sup>
     [
     <a class="footnote" href="#ftn.id2505285" name="id2505285">
      26
     </a>
     ]
    </sup>
    splitského divadla a povážlive sa mračí. Náš súdruh z Prahy je síce
         „muzikálny“, ale on prvý navrhol, aby sme odišli z nábrežia. Snáď navrhol práve preto, lebo
         je muzikálny; trúby i fagoty prenikali nám do špiku. Zanechali sme duševný pôžitok, a ako
         sa to väčšinou stáva, poddali sa „telu i žiadostiam jeho“. Šibenské ryby, cesta železnicou,
         spara a dym, trochu i sadze a prach: to všetko nás prisililo ohliadnuť sa po nejakom
         občerstvení. Ulicami, uličkami, dvormi a medzierkami našli sme sa konečne pred jedinou v
         Splite „birariou“ — pivnicou: „zum deutschen Ritter“,
    <sup>
     [
     <a class="footnote" href="#ftn.id2505318" name="id2505318">
      27
     </a>
     ]
    </sup>
    kde sa čapuje sarajevské z akciového pivovaru, „od ľadu“; naozajstného,
         nefalšovaného ľadu.
   </p>
   <p>
    Dnu sme nenašli ani jedného „domorodca“; všetko prisťahovalci alebo ľudia postavení na
         cestách. Pravý Dalmatínec už z lokálneho patriotizmu nepije piva, považujúc ho za „širob“ —
         odvar, výmysel diabla na škodu úbohému producentovi vína. Poznamenať treba, že víno je
         lacnejšie než nápoj Gambrinusov
    <sup>
     [
     <a class="footnote" href="#ftn.id2505345" name="id2505345">
      28
     </a>
     ]
    </sup>
    — no a splitský opol — šiler — je predsa len nektár proti nemu. Našli sme tu
         medzi inými istého úradníka, ktorý sa veľmi nekorí talianskej kultúre, výrazy veľmi
         nevyberá a klinec skoro vždy trafí na hlavu. Vstúpil za nami istý mladý pán, ktorý dosť
         dlho študoval v Záhrebe a tiež privykol na pivo. V gombíkovej dierke belel sa mu králik, —
         margherita — odznak pánov zo stránky talianskej. Úradníkovi to padlo hneď do oka, i napadol
         ho, to sa rozumie, po záhrebsky = po nemecky.
   </p>
   <p>
    „Čo — vy tiež autonomaš?“
   </p>
   <p>
    Mladý pán pokrčil rameny a usmial sa významne.
   </p>
   <p>
    „Sú okolnosti — viete, keď musíš. Napríklad dar…“
   </p>
   <p>
    „Hehehe!“ usmial sa starý žoviálne. „Rozumiem. Nežné ruky! Ak je pekná, dávam vám
         absolúciu. Kvôli pekným očiam by sa niekto i poturčil. Rozumiem.“
   </p>
   <p>
    „No tak — pekná, pomerne,“ odpovedá švihák. „V našich pomeroch totiž.“
   </p>
   <p>
    „Aha — aha. E — viem, že nie Záhrebčanka! Čo — Záhrebčanky!“ A z viržiny vytiahol oblak
         dymu, až sa okolo stola stmilo a starý snive hľadí na jemné pradienka dymového oblaku.
         Zrazu, akoby preťal niť záhrebských rozpomienok, pozrel k mladému druhovi. „Čudný symbol
         politický! Buhač!
    <sup>
     [
     <a class="footnote" href="#ftn.id2505410" name="id2505410">
      29
     </a>
     ]
    </sup>
    Aký to súvis, priateľu, medzi buhačom a Itáliou?“
   </p>
   <p>
    Buhač, chryzanthém, ponáša sa na králika. Menuje sa buhačom, lebo z neho sa vyrába
         „perzický prášok“ proti blchám a iným domácim zverom podobnej sorty.
   </p>
   <p>
    „Súvis veľmi logický,“ odpovedá jeden z mojich súdruhov, ktorý bol viac ráz v Itálii.
         „Treba vám ísť do Itálie a pochopíte.“
   </p>
   <p>
    Pivo nás občerstvilo. Čapuje sa tu skutočne „od ľadu“ — veď Spliťania majú i továreň na
         ľad. A pretože obsahuje hojnosť kyseliny uhličitej, prinízka temperatúra mu je len na osoh.
   </p>
   <p>
    Na večeru museli sme sa vrátiť do hotela, lebo sme sa tu mali zísť so známymi.
   </p>
   <p>
    Usalašili sme sa pod stĺporadím hotela de la Ville, kde sa večerom znamenite sedí.
         Popoludní nenie tu tak príjemne, lebo tuhý meštrál,
    <sup>
     [
     <a class="footnote" href="#ftn.id2505465" name="id2505465">
      30
     </a>
     ]
    </sup>
    vzdor plachtám, rozostretým medzi stĺpmi, duje tu veľmi tuho. Sotva sme
         zasadli, už sa prihrnuli razom skoro všetci páni „od dlhého stola“ — denní hostia — všetko
         salónne vyobliekaní. Prichodili z divadla, kde sa dával Čajkovského Eugen Onegin. Boli
         všetci vzrušení, ako bývame po dobre strávenom večere. Družinu Budilovu, bárs spievala
         výlučne po česky, všetci chválili, menovite sbor a orchester. Obstála čestne v tomto meste,
         ktoré dosial iba z Itálie prijímalo dary umenia. Strana Talianov, z opozície proti
         magistrátu, agitovala tuho proti Budilovi, len aby druhý raz sa neopovážil v tieto strany.
         A tak sa zdá, nie bez výsledku, bárs Talianom najviac pomáhala lanská neúroda a tohoročná
         bieda; Pištěk
    <sup>
     [
     <a class="footnote" href="#ftn.id2505504" name="id2505504">
      31
     </a>
     ]
    </sup>
    pred dvoma rokmi omnoho veselšie sa vracal do svojej vlasti, než toho roku
         Budil.
   </p>
   <p>
    Vidíte teda, Taliani ešte vždy sa namáhajú, či by nevydobyli stratenú pôdu. Zúfalé
         pokusy, môže sa napred povedať, bezúspešné. Bajamonti a jeho éra nikdy už nesvitne
         splitským Talianom — patrí minulosti.
    <sup>
     [
     <a class="footnote" href="#ftn.id2505538" name="id2505538">
      32
     </a>
     ]
    </sup>
    Proti prirodzenému prúdu, ktorý vybúšil rovno z ľudu — oni ho volajú opovržlive
         „Vlasi“ — darmo sa borí hŕstka jednotlivcov, bárs finančne dosť mocných. Svieža kultúra
         národná za krátky čas zmietla umelý nános cudzinstva. Starí ešte parlujú, viac z obyčaje —
         mladí, ktorí tiež vedia ešte dobre po taliansky, neparlujú zo zásady. Najmladší nehovoria
         preto, lebo sa nemali kde naučiť.
   </p>
   <p>
    Strávili sme príjemný večer v kruhu pánov od dlhého stola. Sú to všetko ľudia učení a
         vysokoučení: advokáti, lekári, koncipisti, súdni praktikanti a úradníci i gymnaziálni
         profesori. Samí doktori skoro všetci. Ich vliv sa počína už cítiť i v meste, bárs sú všetci
         ešte mladí, na počiatku verejnej činnosti. V politickom ohľade prináležia väčšinou k
         „stránke práva“, ktorú bol utvoril nebohý dr. Ante Starčević. A keďže i táto sa po jeho
         smrti rozčesla: teda i tu niektorí hlásia sa k frakcii dr. Franka, druhí zas držia sa viac
         stránky „domoviny“. Iní — a tých bude väčšina — by sa najradšej organizovali samostatne,
         ako „stránka práva v Dalmácii“, aby tým spôsobom vytvorili zo svojho stredu rozbroj, ktorý
         povstal v Chorvátsku medzi frakciou Frankovou a frakciou denníka „Hrvatska Domovina“.
    <sup>
     [
     <a class="footnote" href="#ftn.id2505604" name="id2505604">
      33
     </a>
     ]
    </sup>
    No ide to dosť ťažko, lebo mnoho prívržencov sa už angažovalo tu za jednu, tu
         za druhú frakciu.
   </p>
   <p>
    Medzi touto „mladou hrvatskou“ našli sme dr. Trumbića,
    <sup>
     [
     <a class="footnote" href="#ftn.id2505668" name="id2505668">
      34
     </a>
     ]
    </sup>
    advokáta, rodom zo Splitu. Je vyslanec na krajinskom sneme i na Reichsrathe,
    <sup>
     [
     <a class="footnote" href="#ftn.id2505690" name="id2505690">
      35
     </a>
     ]
    </sup>
    hoci ešte človek mladý. Už ako študent v Záhrebe sedával u nôh Starého (tak
         zovú všeobecne Starčevića od jeho mladosti). On zhromaždil okolo seba mladý podrost v
         Splite a získal ideám starého pustovníka. Je to rodený politik, dobre orientovaný vo
         všetkých otázkach verejných; široko vzdelaný a nadovšetko: jasná hlava, s ustálenými
         názormi. Rečník je znamenitý, hovorí plynne, ale chladno; viac presvedčuje, než rozpaľuje.
         Svojou rečou, ktorú povedal tejto zimy v Zadre na sneme, vyšvihol sa medzi prvých rečníkov
         toho sboru.
   </p>
   <p>
    Druhá kapacita tejto spoločnosti je dr. Tresić-Pavičić, mladý chorvátsky básnik.
         Politicky patrí viac k odtienku Frankovmu. Aspoň tak sa dá súdiť z jeho časopisu „Novi Vijek“,
    <sup>
     [
     <a class="footnote" href="#ftn.id2505731" name="id2505731">
      36
     </a>
     ]
    </sup>
    ktorý bol lanského roku založil a dosiaľ tu vydáva. Je to revue ako asi naše
         Pohľady a jeho úvahy politické písané sú s veľkou vervou: Tresić-Pavičić patrí medzi
         najlepších žurnalistov. To uzná i jeho protivník politický. No omnoho väčší má význam ako
         básnik a spisovateľ. Jeho lyrické básne, drámy a literárno-filozofické úvahy odrážajú
         hlboký, rýdzi cit, rozsiahlu vzdelanosť, nielen modernú, ale i klasickú. Svojou
         sčítanosťou, vzdor mladému veku, môže sa postaviť k boku Vrchlickému.
   </p>
   <p>
    Mohol by zo spoločnosti ešte spomenúť mnohé mená, známe buď na politickom alebo vedeckom
         poli, no viedlo by to priďaleko, hoc i predmet sám je dosť zaujímavý pre objektívneho
         pozorovateľa.
   </p>
   <p>
    Keď sme už zaveslovali do vôd politických, musíme spomenúť, okrem stránky práva, i druhú
         chorvátsku stranu, ktorá má v meste a okolí množstvo prívržencov a v krajine väčšinu. Je to
         strana národná, tendenciózne ju zovú „narodniačka“. Jej vodcom po smrti dr. Klaića je dr.
         Bulat, advokát splitský,
    <sup>
     [
     <a class="footnote" href="#ftn.id2505785" name="id2505785">
      37
     </a>
     ]
    </sup>
    a keď Taliani v meste utratili väčšinu, prvý mešťanosta chorvátsky, alebo
         národný. Pozdejšie zložil úrad mešťanostu a venoval sa výlučne povinnostiam vyslaneckým na
         sneme i vo Viedni na ríšskej rade. Dnes je on predsedom krajinského snemu a krajinského
         výboru; a národná stránka stojí i dnes pod jeho vlivom. Je to prvá chorvátska strana v
         Dalmácii, stvorená puritánskym Mijem Pavlinovićom, jednoduchým dedinským farárom z Prímoria dalmatského.
    <sup>
     [
     <a class="footnote" href="#ftn.id2505815" name="id2505815">
      38
     </a>
     ]
    </sup>
    Po čase odčesli sa od tejto strany radikálne elementy, pod menom strany
         radikálnej, ktorá konečne pred štyrmi rokmi prijala program Starčevića, prispôsobený
         tunajším pomerom, a ustrojila sa ako stránka práva v Dalmácii. Jej najčinnejší člen je Jur Biankini,
    <sup>
     [
     <a class="footnote" href="#ftn.id2505849" name="id2505849">
      39
     </a>
     ]
    </sup>
    ktorý i na ríšskej rade vyniká obrovskou činnosťou. Národná stránka stojí tiež
         na základoch štátoprávnych, hlása pripojenie Dalmácie k Bánovine, no často neprízvukuje to
         tak markantne, ako by si žiadali mladší. Jej orgán je „Jedinstvo“,
    <sup>
     [
     <a class="footnote" href="#ftn.id2505873" name="id2505873">
      40
     </a>
     ]
    </sup>
    vychádza tiež v Splite: list zručne redigovaný a menovite v polemii veľmi
         mocný.
   </p>
   <p>
    V Splite sa nachodia teda i Taliani. Žijú zo starej slávy, ako i ich bratia v zjedinenej
         Itálii. Zapustili korene za starých časov, menovite pod Bajamontom, ktorý mal i medzi ľudom
         veľkú populárnosť. Bol mešťanostom. Dnes, pravda, i národ i inteligencia odvrátila sa od
         nich; ale zato udržiavajú čitateľský spolok, spolok strelecký, filharmonický atď. Z času na
         čas dochodí im posila z Itálie: herci i speváci, ale často musí sa zavádzať zbierka, práve
         ako i pri maďarských „szinészoch“
    <sup>
     [
     <a class="footnote" href="#ftn.id2505906" name="id2505906">
      41
     </a>
     ]
    </sup>
    na Slovensku, aby ich mohli odpraviť o dom ďalej. Vodca terajšej stránky je dr.
         Salvi, tiež advokát v Splite, mladý, vzdelaný a rečník nadaný.
   </p>
   <p>
    Ešte len svitalo druhé ráno, a už ma vyburcoval z tuhého sna hlas zvonov splitských.
         Streda pred Vstúpením, teda procesia vo všetkých chrámoch. I tu sa zvoní po dalmatínsky:
         srdcom sa tlčie o zvon s väčšou-menšou rýchlosťou, dľa toho, či je zvonár mocný alebo
         slabý. Vyzerá to zvonenie ako veľkolepá muzika, zvlášte na zvonoch harmonizovaných. No kto
         nie je naučený na takýto pôžitok hneď na svitaní, musí sa strhnúť z najhlbšieho sna,
         zvlášte ak je veža blízko. Preto sme sa už pred šiestou našli v kaviarni na nábreží. Ináč
         tieto ranné hodiny sú najkrajšie: pozdejšie, keď prihreje slnce, je neznesiteľná horúčava.
         A menovite na nábreží slnce až báda do očí. Ja som raz v júli prešiel pred samým poludním
         po nábreží; slnce ma tak omámilo, že po obede som spal ako mŕtvy až do šiestej večer.
         Pravda, „páni“ i tu málo by vedeli rozprávať o krásach rána, lebo na svitaní sa im
         najsladšie spáva.
   </p>
   <p>
    Kaviarne tieto majú utešenú polohu. Pred nami sa rozprestiera krásny, pestrý obraz:
         prístav, v ňom zakotvené lode-parníky, plachtové i bárky, za prístavom, ktorý z juhu
         zatvára dlhý „most“ a od severu úskalie sv. Stjepana, otvára sa veľkolepý Splitský záliv.
         Dnes je „bonaca“
    <sup>
     [
     <a class="footnote" href="#ftn.id2505969" name="id2505969">
      42
     </a>
     ]
    </sup>
    — bez vetra — no keby zadulo scirocco, more i v prístave by sa rozvlnilo a
         prelievalo i na nábrežie, vymurované z krásnych kvádrov, a dosť vyvýšené. Bárky i
         plachtovky by sa rozhojdali pendlovitým pohybom a námorníci, naširoko rozkročení, by sa
         držali povrazov a ľahostajne by pozerali bez najmenšej závisti zo svojho pohyblivého
         elementu na nás, čo sme na suchu, teda ozaj na „terra ferma“.
    <sup>
     [
     <a class="footnote" href="#ftn.id2505989" name="id2505989">
      43
     </a>
     ]
    </sup>
    Skôr tebe by prišlo ťažko od žalúdka, keby si dlho pozeral na takúto hojdačku.
         Dnes vysedujú námorníci a ich deti po palubách, kde majú rozložený svoj tovar. Iní, čo
         predávajú južné ovocie, zeleninu a pod. rozložili na nábreží, vis-a-vis lode šiatre. Na
         každej lodi sa dymí „na provi“ — varia sa raňajky. Veľké parníky vydychujú, na niektorých
         znie naďaleko hrmot stroja, ktorý dvíha rahno, a štrngot a cvengot reťazí. Okolo nich na
         nábreží hŕby sudov, debien, vriec, ktoré treba naložiť na lode, alebo ktoré boli z lodí
         vynesené.
   </p>
   <p>
    S týmto pohyblivým životom živo kontrastuje „pole mieru a pokoja“, položené na
         spomenutom úskalí sv. Štefana s bielymi náhrobníkmi i kaplicou. Je to skutočne poetické
         niečo i po smrti sa dívať na more, na ktoré i keď ustavične hľadíš, nájdeš vždy na ňom
         niečo nového a obdivuhodného. Od juhu zas dlhočizný most o ktorý, keď je južina, vlny sa s
         hukotom rozrážajú. Na jeho konci stojí veža s lucernou, aby nocou ukazovala vchod do
         prístavu. Nábrežie je od jedného kraja na druhý krásne vyrovnané, takže je tu večerom celý
         Split na prechádzke. Výhľad na vysoké more zatvárajú zo všetkých strán susedné ostrovy:
         Šolta, Brač a Hvar, ktoré v polkruhu obstúpili Splitskú zátoku, akoby sa chceli pokochať
         jej nádhernými krásami. Zdajú sa stadiaľto ležať dosť blízko: rovná plocha mora práve tak
         klame na diaľku, ako i dolnozemská pustatina. Pokryté riedkou horou a hájmi olivovými,
         hrajú ostrovy akousi zvláštnou šeďou, ktorá sa čudne odráža od modrého, vysmiateho neba a
         mora.
   </p>
   <p>
    Pohľad na Split, keď prichodíš zo strany morskej, je tak utešený, že ti sa vryje hlboko
         do pamäti. V úzadí mohutné prímorské vrchy, šedivé, kamenité: na ich úpätí vinice a háje
         olivové. Mesto akoby razom vystúpilo z mora s hustými, rôznej sorty krovmi, na fronte s
         palácom Diokleciána.
    <sup>
     [
     <a class="footnote" href="#ftn.id2506027" name="id2506027">
      44
     </a>
     ]
    </sup>
    Je to pohľad zarážajúci i pre Dalmatínca, ktorý je privyknutý na vybielené
         krovy a kamenné domy; tým frapantnejší pre cudzinca. Na krajoch nábrežia belie sa po
         niekoľko moderných domov a palácov, ale tie všetky sa tratia pred tichým, no mohutným
         majestátom šedivej, ošarpanej velestavby Diokleciánovej. Oblepili jej síce i front domami i
         domcami a búdami väčších-menších kupcov a kramárov, no vyzerá to, ako hovorí profesor Hauser,
    <sup>
     [
     <a class="footnote" href="#ftn.id2578107" name="id2578107">
      45
     </a>
     ]
    </sup>
    ako starý strom, oblepený hubami: veľkoleposť stavby vzdor tomu ťa omráči. Znad
         múru Diokleciánovho sa vynorujú krovy väčšie-menšie, biele alebo od staroby čierne, no
         vzdor takejto bizarnej čiapke ty predsa len s tichou pietou budeš pozerať na tento pozdrav
         dávnej slávy rímskej.
   </p>
   <p>
    Zo strany morskej nahliadneš zaraz, že toto mesto, bárs má len okolo osemnásťtisíc
         obyvateľov, je mesto veľké, slávnej minulosti, a ktovie, či nie i slávnej budúcnosti.
         Priemysel nie bárs veľký, zato kupectvo najväčšie v Dalmácii. Keby čiaru Split — Knin
         spojili so železnicami v Bosne, Split by bol razom veľké centrum kupecké na mori, pred
         ktorým by pobledla sláva Rijeky. No práve v tom je hák: v Pešti sa protivia húževnate
         železnici do Splitu, aby svoju Rijeku neožobráčili, a Viedeň v takýchto veciach nikdy
         nevedela pochopiť, od čoho — ako sa hovorí — muchy kapú…
   </p>
   <p>
    Okolo siedmej začali jeden za druhým prichádzať členovia spoločnosti Budilovej. Pekné
         južné ráno vyvábilo i ich zavčasu z postele. Prezerajú alebo i čítajú svoje Národní Listy,
    <sup>
     [
     <a class="footnote" href="#ftn.id2578167" name="id2578167">
      46
     </a>
     ]
    </sup>
    bez ktorých pravý Čech nikdy nepije kávu. Iní sliedia za divadelným referátom v
         miestnom Jedinstve. Dámy od chóru štebocú medzi sebou, alebo si dudajú veselú pieseň.
         „Domorodci“ si ich pozorne prezerajú, pasúc sa očima po toľkej hojnosti toho, čo tak
         citlivo postrádajú dámy v Splite. Celá družina sa rozveselila, keď pred kaviarňou zastal
         človek-„mešťan“ a spevavým hlasom predniesol nasledujúcu áriu: „U Joze Bilića kraj svetoga
         Mikule u Varošu po osamnajst šoldih lipoga crnoga. Ale, ko će se danas napit!“ Tak ohlasuje
         ústami tohto herolda spomenutý mešťan Varoša, že predáva en detail svoj vlastný produkt po
         osemnásť grajciarov. Koľko zgazduje na inzeráte, toľko musí dať zaliať heroldovi, keď sa mu
         do pivnice dostaví so zachrípnutým hrdlom.
   </p>
   <p>
    Po krátkom posedení pred kaviarňou vybrali sme sa do mesta. Išli sme Ovocným námestím,
         kde sa predáva nielen ovocie, ale i zeleniny, počnúc od šalátu až do hrášku — Gospodským trgom,
    <sup>
     [
     <a class="footnote" href="#ftn.id2578223" name="id2578223">
      47
     </a>
     ]
    </sup>
    kde je mestský dom, potom uzučkými ulicami a uličkami, až sme sa dostali pred
         katedrálny chrám sv. Dujeho. Ani nepomyslíš takto zblízka, že sa nachodíš pred
         najzvláštnejšou stavbou celého sveta. Celý je skrytý v gete, akého tiež nevidíš na celom
         svete. Jediný slobodný bod, nezastavený, je „Plokota sv. Duje“, za Diokleciána „Peristyl“,
         pôvodne stĺporadie s piatimi stĺpmi z jednej a piatimi z druhej strany. Stĺpy vyše päť
         metrov vysoké z jedného kusa granitu, stoja i dnes, no v nich sú domy, takže stĺpy sú na
         fronte dotyčných domov. Veža katedrály pokrytá je lešením, lebo ju stavajú. Ináč by ani
         nebola katedrálou, keby nebolo lešenia.
   </p>
   <p>
    Čiernymi schodmi vystúpiš k vchodu do katedrály, ktorá je ako nejaká bašta osmohranná.
         Okolo nej bol peripter — stĺporadie, no dnes už len dakoľko stĺpov vidíš na pôvodnom
         mieste. Sú šesť metrov vysoké, granitové, z jedného kusa. Už vonkajšok stavby akoby ťa
         chcel pripraviť na grandióznosť vnútornej čiastky. Múr tejto stavby je práca dôkladná,
         hrúbka múru obnáša tri metre; stavaný je z vápenca, a síce z balvanov vápenca, spojených
         cementom. Vápenec, pravda, očernel za tých tisícpäťsto rokov. Okolo vnútornej steny, ktorá
         ide do kruhu a má skoro celou šírkou múru vysekané vyhĺbeniny, počtom osem — postavené je
         osem stĺpov okolo deväť metrov vysokých. Na nich spočíva múr, z ktorého sa dvíha druhé
         poschodie na ôsmich stĺpoch, vysokých skoro päť metrov. Z nich sa dvíha okrúhla kupola,
         vyvedená z tehál, ktorá pokrýva celý tento čarodejný svet.
   </p>
   <p>
    Takto vyzeralo kedysi mauzóleum mocného imperátora dŕžavy rímskej, tu nariadil, aby
         spočívali kosti jeho. Mauzóleum bolo premenené v chrám Nanebevzatia Panny Márie, kam
         pochovali a preniesli zo Solina mŕtve telá sv. Dujeho a Stanislava.
    <sup>
     [
     <a class="footnote" href="#ftn.id2578297" name="id2578297">
      48
     </a>
     ]
    </sup>
    Sv. Duje bol prvý kresťanský biskup v Soline a podstúpil, ako i Sv. Stanislav,
         smrť mučedlnícku. Tomu, že ho pretvorili v kresťanský chrám, môže ďakovať, že nebol zničený
         ako druhé čiastky veľkolepého paláca. Tomu má ďakovať i to, že nebol v pôvodnej podobe
         udržaný, ale že za celé tisícročie na ňom mali čo poprávať, pristavovať, prebíjať dvere i
         obloky, až spravili z neho niečo cele iného, než pôvodne bol — až ho vyzliekli z jeho
         jednoduchého majestátu. Až konečne v tomto storočí prestali ho preinačovať. Keďže bol
         vnútri i von porušený, veža tiež na spadnutie, vláda sa konečne rozhodla, že ho reštauruje
         v pôvodnom štýle a spôsobe. Plán vypracoval profesor Hauser, na prácu dozeral splitský
         majster Perišić.
    <sup>
     [
     <a class="footnote" href="#ftn.id2578343" name="id2578343">
      49
     </a>
     ]
    </sup>
    Práca táto trvala iba päť rokov.
   </p>
   <p>
    Výplod tejto renovácie je to, že je chrám dnu celý strakatý. Na starom, čiernom múre sú
         renovácie biele, majstersky vyvedené. Stavba vzdor týmto bielym záplatám je veľkolepá,
         pôsobí jednoduchosťou, harmóniou i veľkosťou — my stojíme hlboko zamyslení pred veľkosťou,
         bohatstvom, umením starej slávy rímskej a ťažko nám si predstaviť, akými to strojmi
         disponovali vtedajší stavitelia, dvíhajúc celé balvany kresaného kameňa na múry do značnej
         výšky.
   </p>
   <p>
    Kanceľ, oltáre — všetko práce umelecky vyvedené: ale sama sebou sa natíska myšlienka, že
         tu nestoja na svojom mieste. Rušia svojou nádherou, zlatom a bohatou výzdobou jednoduchú
         harmóniu celku.
   </p>
   <p>
    K chrámu v trinástom storočí začali stavať vežu, a po mnohých príhodách a nehodách
         stavajú ju až dodnes, keď najprv jej spodok, dosť porušený, zreštaurovali. Aby sa
         nezrútila, lebo bola v jedny časy na spadnutie, majster Perišić ju podoprel lešením, ktoré
         vyviedol od marca do septembra. Samo toto lešenie je monumentálna stavba, vyvedená z brvien
         a hriad s neobyčajnou eleganciou a tak pevná, že môže vzdorovať tuhým vetrom, aké tu
         panujú. Páni stavitelia z Pešti mohli by sa všeličomu naučiť od jednoduchého paliera
         splitského. Lešením, ktoré vedie okolo veže dohora, dostali sme sa pohodlne nad kupolu
         katedrály, prezerajúc cestou stĺpy, výklenky, obloky, rezbársku i kamenársku prácu, akej
         často sa netrafí vidieť. Veža ešte nenie hotová — chybí na nej jedno poschodie i kupola. No
         i táto kurtavá je tak vysoká, že celé mesto leží ti akoby pod nohami. Nepotrebuješ ani
         plánu — z videnia si môžeš utvoriť pojem o veľkoleposti Diokleciánovho palácu. Peristyl,
         dnes plokata
    <sup>
     [
     <a class="footnote" href="#ftn.id2578414" name="id2578414">
      50
     </a>
     ]
    </sup>
    sv. Dujeho, je stredisko paláca. Múry paláca dva metre hrubé vo štvorhrane
         zapásali plochu tridsaťosemtisíc štvorcových metrov. Na tejto ploche, teda vo vnútornosti
         paláca, leží celé Staré mesto, so všetkými domami, kostolmi, kláštormi, ulicami a uličkami.
         V niektorej dvorane nachodia sa i po dva domce. Dakde vidíš zo starého múru vyčnievať komín
         a z neho sa vinie modrý dym. Na iných miestach staré múry sú už dávno zrovnané so zemou.
   </p>
   <p>
    Do paláca viedli štyri brány — z každej strany po jednej. Medzi sebou boli spojené
         ulicami. V centre sa nachodil peristyl,
    <sup>
     [
     <a class="footnote" href="#ftn.id2578444" name="id2578444">
      51
     </a>
     ]
    </sup>
    z neho sa vchodilo do vestibulu, z tohto do átria a z átria do dvorán a izieb
         imperátora. Jeho dom bol zo strany morskej, s výhľadom na krásnu Splitskú zátoku. Z jednej
         strany peristyla bolo vystavené mauzóleum, z pravej strany zas dvorský chrám, venovaný
         Eskulapovi, alebo, ako druhí tvrdia, Jupiterovi.
    <sup>
     [
     <a class="footnote" href="#ftn.id2578469" name="id2578469">
      52
     </a>
     ]
    </sup>
    Z tohoto dvorného chrámu je dnes baptistérium, no ešte i dnes vidí sa dnu
         pozostatok pohanského oltára. Všetky ostatné čiastky paláca obsadla cisárova družina:
         vojsko, priatelia, šaškovia, remeselníci, otroci — v jednej čiastke zariadil továrne na
         súkno, v ktorých vraj nadzerala jeho mater, Dioklea.
   </p>
   <p>
    Palác by nebol hoden nič, keby nebolo dobrej vody v ňom. Tú dal doviesť spod vrchu
         Mosora, deväť kilometrov vzdialeného, akvaduktmi,
    <sup>
     [
     <a class="footnote" href="#ftn.id2578508" name="id2578508">
      53
     </a>
     ]
    </sup>
    ktoré stoja dodnes, a nielen že stoja, ale po zreštaurovaní slúžia i dnes
         Splitu na dovážanie pitnej vody. Benátčania, ktorí nedržia mnoho na vodu a čistotu, nemohli
         si vysvetliť, načo ju dal doviesť Dioklecián v takom množstve do svojho paláca: vymysleli
         si teda pohádku, že vraj na to, aby mal vždy naporúdzi čerstvé pstruhy…
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2505121" name="ftn.id2505121">
        20
       </a>
       ]
      </sup>
      <span class="emphasis">
       <em>
        „Hôtel de la Ville“
       </em>
      </span>
      (franc.) — Mestský hotel
     </p>
    </div>
    <div class="footnote">
     <p>
      <sup>
       [
       <a class="para" href="#id2505162" name="ftn.id2505162">
        21
       </a>
       ]
      </sup>
      <span class="emphasis">
       <em>
        Semiramidine visiace záhrady
       </em>
      </span>
      — Semiramis, mýtická asýrska
               kráľovná. Rozšírila ríšu výbojmi, uskutočnila mnohé stavby, z ktorých boli
               najslávnejšie Semiramidine visuté záhrady, ktoré patrili k tzv. siedmim divom
               sveta.
     </p>
    </div>
    <div class="footnote">
     <p>
      <sup>
       [
       <a class="para" href="#id2505182" name="ftn.id2505182">
        22
       </a>
       ]
      </sup>
      <span class="emphasis">
       <em>
        žurnál „Margherita“
       </em>
      </span>
      — názov módneho časopisu podľa mena
               talianskej kráľovnej
     </p>
    </div>
    <div class="footnote">
     <p>
      <sup>
       [
       <a class="para" href="#id2505229" name="ftn.id2505229">
        23
       </a>
       ]
      </sup>
      <span class="emphasis">
       <em>
        societa dei Bersaglieri
       </em>
      </span>
      (tal.) — spoločnosť
               ostrostrelcov
     </p>
    </div>
    <div class="footnote">
     <p>
      <sup>
       [
       <a class="para" href="#id2505246" name="ftn.id2505246">
        24
       </a>
       ]
      </sup>
      <span class="emphasis">
       <em>
        V mestskom divadle totiž od niekoľkých dní hrá česká spoločnosť z Plzne,
                  Budilova
       </em>
      </span>
      — Vendelín Budil (1847 — 1928), český herec, roku 1888 si
               vybudoval arénu v Plzni. So svojou divadelnou spoločnosťou hosťoval vo viacerých
               zahraničných mestách.
     </p>
    </div>
    <div class="footnote">
     <p>
      <sup>
       [
       <a class="para" href="#id2505270" name="ftn.id2505270">
        25
       </a>
       ]
      </sup>
      <span class="emphasis">
       <em>
        Fischerin du kleine a Margaretchen
       </em>
      </span>
      (nem.) — Ty malá rybárka a
               Margarétka
     </p>
    </div>
    <div class="footnote">
     <p>
      <sup>
       [
       <a class="para" href="#id2505285" name="ftn.id2505285">
        26
       </a>
       ]
      </sup>
      <span class="emphasis">
       <em>
        atrium
       </em>
      </span>
      (lat.) — predsieň
     </p>
    </div>
    <div class="footnote">
     <p>
      <sup>
       [
       <a class="para" href="#id2505318" name="ftn.id2505318">
        27
       </a>
       ]
      </sup>
      <span class="emphasis">
       <em>
        „Zum deutschen Ritter“
       </em>
      </span>
      (nem.) — U nemeckého rytiera
     </p>
    </div>
    <div class="footnote">
     <p>
      <sup>
       [
       <a class="para" href="#id2505345" name="ftn.id2505345">
        28
       </a>
       ]
      </sup>
      <span class="emphasis">
       <em>
        Gambrinus
       </em>
      </span>
      — vybájený flanderský kráľ, ktorý dal vraj prvý
               variť pivo. Pravdepodobne ide o Jána Prima, brabantského veľkovojvodcu, ktorý
               podporoval pivovarnícky priemysel.
     </p>
    </div>
    <div class="footnote">
     <p>
      <sup>
       [
       <a class="para" href="#id2505410" name="ftn.id2505410">
        29
       </a>
       ]
      </sup>
      <span class="emphasis">
       <em>
        buhač
       </em>
      </span>
      (chorv.) — rastlina králik cinerariolistý
               (Chrysanthemum cinerariaefolium)
     </p>
    </div>
    <div class="footnote">
     <p>
      <sup>
       [
       <a class="para" href="#id2505465" name="ftn.id2505465">
        30
       </a>
       ]
      </sup>
      <span class="emphasis">
       <em>
        meštrál
       </em>
      </span>
      (z tal.) — severozápadný vietor
     </p>
    </div>
    <div class="footnote">
     <p>
      <sup>
       [
       <a class="para" href="#id2505504" name="ftn.id2505504">
        31
       </a>
       ]
      </sup>
      <span class="emphasis">
       <em>
        Pištěk
       </em>
      </span>
      — Jan Pištěk (1847 — 1907), český tenorista a
               divadelný riaditeľ. Roku 1877 si kúpil arénu v Kravíne, v Prahe na Vinohradoch. Toto
               divadlo najprv letné, premenil roku 1892 na drevené kryté „Pištěkovo lidové divadlo.“
               Hrali tu opery, operety i činohry. Chodil s nimi i do zahraničia.
     </p>
    </div>
    <div class="footnote">
     <p>
      <sup>
       [
       <a class="para" href="#id2505538" name="ftn.id2505538">
        32
       </a>
       ]
      </sup>
      <span class="emphasis">
       <em>
        Bajamonti a jeho éra nikdy už nesvitne splitským Talianom — patrí
                  minulosti
       </em>
      </span>
      — Gajo Bulat, dalmatínsky politik, ktorý sa usiloval o
               zjednotenie Dalmácie s Chorvátskom, predstaviteľ národnej strany, porazil vodcu
               Talianov zo Splitu, Bajamontiho z Associazione Dalmatica, a skoro dobyl všetky
               volebné miesta do ktorých najprv prenikali bajamontovci.
     </p>
    </div>
    <div class="footnote">
     <p>
      <sup>
       [
       <a class="para" href="#id2505604" name="ftn.id2505604">
        33
       </a>
       ]
      </sup>
      <span class="emphasis">
       <em>
        prináležia väčšinou k „stránke práva“, ktorú bol utvoril nebohý dr. Ante
                  Starčević. A keďže i táto sa po jeho smrti rozčesla: teda i tu niektorí hlásia sa
                  k frakcii dr. Franka, druhí zas držia sa viac stránky ,domoviny‘. Iní — a tých
                  bude väčšina — by sa najradšej organizovali samostatne, „ako stránka práva v
                  Dalmácii“, aby tým spôsobom vytvorili zo svojho stredu rozbroj, ktorý povstal v
                  Chorvátsku medzi frakcicou Frankovou a frakciou denníka „Hrvatska
                  Domovina“
       </em>
      </span>
      — dr. Ante Starčević (1823 — 1896) založil a viedol politickú
               stranu práva, ktorá mala radikálny chorvátsky národný program. Roku 1895 sa odtrhol s
               doktorom J. Frankom od radikálnej štátoprávnej strany „pravašov“ a založil „čistú
               stranu práva“, ktorá hlásala myšlienku chorvátskej samostatnosti. Josip Frank (1844 —
               1911), navonok radikál, v skutočnosti oportunista, potajomky paktoval s držiteľmi
               moci a nepriateľmi vlastného národa. Po Starčevićovej smrti viedol jeho frakciu.
               „Nečistí“ neodmietali autonómne spojenectvo so Srbmi — boli sústredení okolo časopisu
               Hrvatska Domovina.
     </p>
    </div>
    <div class="footnote">
     <p>
      <sup>
       [
       <a class="para" href="#id2505668" name="ftn.id2505668">
        34
       </a>
       ]
      </sup>
      <span class="emphasis">
       <em>
        dr. Trumbić
       </em>
      </span>
      — Ante Trumbić (1864 — 1938), splitský rodák,
               chorvátsky politik, poslanec za stranu práva, po jej rozštiepení predseda chorvátskej
               národnej strany, bol predsedom Juhoslovanského odboru v emigrácii (1914 — 1918),
               spolutvorca štátneho zjednotenia Slovincov, Chorvátov a Srbov, po prvej svetovej
               vojne juhoslovanský minister zahraničných vecí (1918 — 1920)
     </p>
    </div>
    <div class="footnote">
     <p>
      <sup>
       [
       <a class="para" href="#id2505690" name="ftn.id2505690">
        35
       </a>
       ]
      </sup>
      <span class="emphasis">
       <em>
        „Reichsrath“
       </em>
      </span>
      (nem.) — ríšska rada
     </p>
    </div>
    <div class="footnote">
     <p>
      <sup>
       [
       <a class="para" href="#id2505731" name="ftn.id2505731">
        36
       </a>
       ]
      </sup>
      <span class="emphasis">
       <em>
        dr. Tresić-Pavičić, mladý chorvátsky básnik… z jeho časopisu „Novi
                  Vijek“
       </em>
      </span>
      — Ante Tresić-Pavičić (*1867) spisovateľ a politik, redaktor
               záhrebskej Prosvjety, terstského Jadranu, splitského a záhrebského Nového vijeku.
               Písal najviac lyrické básne a drámy.
     </p>
    </div>
    <div class="footnote">
     <p>
      <sup>
       [
       <a class="para" href="#id2505785" name="ftn.id2505785">
        37
       </a>
       ]
      </sup>
      <span class="emphasis">
       <em>
        … Jej vodcom po smrti dr. Klaića je dr. Bulat, advokát
                  splitský
       </em>
      </span>
      — Miho Klaić (1830 — 1896) buditeľ dalmatínskych Chorvátov,
               stúpenec chorvátskej národne] strany. Gajo Bulat (1836 — 1900), chorvátsky politik v
               Dalmácii, advokát v Splite. Bojoval za zjednotenie Dalmácie s Chorvátmi.
     </p>
    </div>
    <div class="footnote">
     <p>
      <sup>
       [
       <a class="para" href="#id2505815" name="ftn.id2505815">
        38
       </a>
       ]
      </sup>
      <span class="emphasis">
       <em>
        národná stránka… Je to prvá chorvátska strana v Dalmácii, stvorená
                  puritánskym Mijom Pavlinovićom, prostým dedinským farárom z Prímoria
                  dalmatského
       </em>
      </span>
      — Mijo Pavlinović (1831 — 1887), katolícky farár,
               chorvátsky národný buditeľ a politik v Dalmácii, bojoval za zjednotenie Dalmácie s
               Chorvátskom. Bol novinárom, stúpencom národnej strany. Zbieral ľudové piesne.
     </p>
    </div>
    <div class="footnote">
     <p>
      <sup>
       [
       <a class="para" href="#id2505849" name="ftn.id2505849">
        39
       </a>
       ]
      </sup>
      <span class="emphasis">
       <em>
        Jur Biankini
       </em>
      </span>
      — Juraj Biankini (1847 — 1928), chorvátsky
               politik, kňaz, poslanec, šéfredaktor Národného listu (1871 — 1920) v Zadre
     </p>
    </div>
    <div class="footnote">
     <p>
      <sup>
       [
       <a class="para" href="#id2505873" name="ftn.id2505873">
        40
       </a>
       ]
      </sup>
      <span class="emphasis">
       <em>
        „Jedinstvo“
       </em>
      </span>
      — orgán Národnej strany v Splite, neskôr Naše
               jedinstvo. Vychádzal do roku 1918 a v posledné roky bol vedený v duchu kompromisu s
               rakúskou vládnou politikou.
     </p>
    </div>
    <div class="footnote">
     <p>
      <sup>
       [
       <a class="para" href="#id2505906" name="ftn.id2505906">
        41
       </a>
       ]
      </sup>
      <span class="emphasis">
       <em>
        szinész
       </em>
      </span>
      (maď.) — herec
     </p>
    </div>
    <div class="footnote">
     <p>
      <sup>
       [
       <a class="para" href="#id2505969" name="ftn.id2505969">
        42
       </a>
       ]
      </sup>
      <span class="emphasis">
       <em>
        „bonaca“
       </em>
      </span>
      (tal.) — bezvetrie
     </p>
    </div>
    <div class="footnote">
     <p>
      <sup>
       [
       <a class="para" href="#id2505989" name="ftn.id2505989">
        43
       </a>
       ]
      </sup>
      <span class="emphasis">
       <em>
        „terra ferma“
       </em>
      </span>
      (tal.) — pevná zem, pevnina
     </p>
    </div>
    <div class="footnote">
     <p>
      <sup>
       [
       <a class="para" href="#id2506027" name="ftn.id2506027">
        44
       </a>
       ]
      </sup>
      <span class="emphasis">
       <em>
        palác Diokleciána
       </em>
      </span>
      — veľká stavba z čias úpadku rímskeho
               impéria z rozhrania III. a IV. storočia. Vybudoval si ho Dioklecián (asi 243 — 316 n.
               l.) a strávil v ňom posledné roky života. Palác bol za nájazdov Hunov, Gótov a Avarov
               čiastočne porušený. Roku 639 sa obyvatelia bývalého rímskeho mesta Salona,
               spustošeného za sťahovania národov usídlili v bývalom paláci a prispôsobovali si ho
               na bývanie. Vnútrajšok chrámu v paláci je zastavaný novšími budovami. Zachoval sa
               najmä peristyl a bývalé Diokleciánovo mauzóleum.
     </p>
    </div>
    <div class="footnote">
     <p>
      <sup>
       [
       <a class="para" href="#id2578107" name="ftn.id2578107">
        45
       </a>
       ]
      </sup>
      <span class="emphasis">
       <em>
        prof. Hauser
       </em>
      </span>
      — Anton Hauser (1824 — 1870), architekt,
               vystaval zámok v Terste pre Maximiliána, vodovod v Pulji ap.
     </p>
    </div>
    <div class="footnote">
     <p>
      <sup>
       [
       <a class="para" href="#id2578167" name="ftn.id2578167">
        46
       </a>
       ]
      </sup>
      <span class="emphasis">
       <em>
        Národní listy
       </em>
      </span>
      — starý český politický denník, ktorý založil
               roku 1860 Július Grégr (1831 — 1896). Národní listy vychádzali aj po prvej svetovej
               vojne.
     </p>
    </div>
    <div class="footnote">
     <p>
      <sup>
       [
       <a class="para" href="#id2578223" name="ftn.id2578223">
        47
       </a>
       ]
      </sup>
      <span class="emphasis">
       <em>
        Gospodský trg
       </em>
      </span>
      (chorv.) — Panské námestie (názov starého
               námestia v Splite)
     </p>
    </div>
    <div class="footnote">
     <p>
      <sup>
       [
       <a class="para" href="#id2578297" name="ftn.id2578297">
        48
       </a>
       ]
      </sup>
      <span class="emphasis">
       <em>
        telá sv. Dujeho a Stanislava
       </em>
      </span>
      — Sv. Duje, sv. Domnius, patrón
               mesta Split, biskup a mučeník mesta Solina (roku 300 n. l.); Stanislav, vlastne
               Anastasius, mučeník v Soline. Ľudovo sa volal Staš.
     </p>
    </div>
    <div class="footnote">
     <p>
      <sup>
       [
       <a class="para" href="#id2578343" name="ftn.id2578343">
        49
       </a>
       ]
      </sup>
      <span class="emphasis">
       <em>
        splitský majster Perišić
       </em>
      </span>
      — stavebný majster okolo roku
               1900
     </p>
    </div>
    <div class="footnote">
     <p>
      <sup>
       [
       <a class="para" href="#id2578414" name="ftn.id2578414">
        50
       </a>
       ]
      </sup>
      <span class="emphasis">
       <em>
        Plokata
       </em>
      </span>
      (chorv.) — menšie námestie s kamenným
               chodníkom
     </p>
    </div>
    <div class="footnote">
     <p>
      <sup>
       [
       <a class="para" href="#id2578444" name="ftn.id2578444">
        51
       </a>
       ]
      </sup>
      <span class="emphasis">
       <em>
        „Peristyl“
       </em>
      </span>
      — peristyl bol dvor ohradený stĺporadím. Do
               peristyla v Diokleciánovom paláci boli vstavané nové stavby medzi stĺpy.
     </p>
    </div>
    <div class="footnote">
     <p>
      <sup>
       [
       <a class="para" href="#id2578469" name="ftn.id2578469">
        52
       </a>
       ]
      </sup>
      <span class="emphasis">
       <em>
        z pravej strany zas dvorný chrám, venovaný Eskulapovi, alebo, ako iní
                  tvrdia, Jupiterovi
       </em>
      </span>
      — z Diokleciánovho paláca sa zachoval medzi iným
               chrám Jupitera (v rímskej mytológii vládca bohov a ľudí, najvyšší boh) alebo Eskulapa
               (v rímskej mytológii boh lekárstva)
     </p>
    </div>
    <div class="footnote">
     <p>
      <sup>
       [
       <a class="para" href="#id2578508" name="ftn.id2578508">
        53
       </a>
       ]
      </sup>
      <span class="emphasis">
       <em>
        akvadukt
       </em>
      </span>
      (z lat.) — mostová stavba s otvorenými kanálmi alebo
               potrubím na vodu
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2578535">
       </a>
       3
      </h2>
     </div>
    </div>
   </div>
   <p>
   </p>
   <p>
   </p>
   <p>
    Stará rímska sláva, na ktorú ťa upomína Diokleciánov palác, bola tiež len, ako náš
         človek hovorí, „do času“. Nezostalo z nej nič, okrem takýchto starých múrov po svete
         („svet“ v zmysle starom) roztrúsených a čosi starých bachantov, následkom ktorých museli
         sme sa učiť latinskú gramatiku. Dnes pravda, už ani tú neučia.
   </p>
   <p>
    Dioklecián žil, keď hviezda rímskej slávy už sa naklonila k západu a dnu ohromná dŕžava
         hnila, rozpadnutím hrozila. Obor na hlinených nohách. Zvonku ju obstúpili nové, čerstvé
         národy — vnútri starý štátny stroj sa vyžil, žiadal reformy. A čo najhoršie: i galilejský
         „filozof“ svojím novým učením, novým morálom
    <sup>
     [
     <a class="footnote" href="#ftn.id2578573" name="id2578573">
      54
     </a>
     ]
    </sup>
    ohrozil základy večného mesta.
   </p>
   <p>
    Z obyčajného vojaka, rodeného v Soline, Illyriku, ktorý sa zval Gaius Aurelius Valerius,
         stal sa časom cisárom dŕžavy rímskej. Sám rozdelí krajinu na dve čiastky, vyberie si jednu
         polovicu a do druhej postaví priateľa Maximiána. Premôže barbarov, sčiastky sám légiami
         rímskymi, sčiastky ich rozvadí medzi sebou, nech sa medzi sebou hryzú a zjedia. Tak pod ním
         stará sláva zasvietila novým leskom. Aby to malo i trvácnosť, vymenuje následníkov sebe i
         Maximiánovi, len aby udržal dŕžavu od ťažkých borieb a otrasov pri uprázdnení prestola.
         Pozdejšie sa presvedčil, že kresťanstvo tají v sebe zárodok rozpadnutia dŕžavy. Vrhol sa
         naň celou váhou svojej neohraničenej moci, vydal proti nemu viac ediktov i rozmnožil húf
         mučedlníkov. Roku 305, majúc ešte len šesťdesiat rokov, zaďakuje, prisilí zaďakovať i
         svojho súdruha, ktorý je v najlepších rokoch, vymenuje nových cisárov i ich nástupcov a po
         dvadsaťročnom, slávnom panovaní utiahne sa do svojej vlasti, do Salony, od ktorej neďaleko
         už pred rokmi nariadil stavať palác za letovisko.
   </p>
   <p>
    Ako jednoduchý privatier žije si tu do roku 313. Tu i tu musí ísť i medzi svet, lebo sa
         stávajú všakové zmätky a zvady medzi cisármi a ich následníkmi. Presvedčil sa na vlastné
         oči, že jeho dielo nemá trvácnosti: čo zhnilo, musí sa rozsypať. Roku 311 cisár Konštantín
         vydá svoj edikt tolerantnosti. To starého cisára muselo ťažko zabolieť. Že vraj s plačom a
         nariekaním túlal sa po svojom paláci, plačúc nad neodvratným osudom, ktorému nemôže jeho
         dielo, dŕžavný ústroj, vyhnúť. Umrel ako privátnik, pochovaný ako cisár v mauzóleu, ktoré
         si sám postavil, z ktorého o tristo rokov stala sa katedrála, ktorú ľud dodnes volá chrámom
         sv. Dujeho.
   </p>
   <p>
    Dioklecián nebol teda krvožíznivý ukrutník, ktorý mäsiaril bez poriadku, len kvôli
         mäsiareniu. On slúžil „štátnej idei“ a v tej službe páchal ukrutnosti. Bol štátnik a
         bezohľadne kráčal za svojím cieľom. Práve tak, ako dnešní štátnici; len s ideou kresťanskou
         treba zameniť ideu národnosti… a máte novodobých Diokleciánov, koľko len chcete. Ba i
         paláce stavajú, práve ako on, ibaže v druhom štýle. A tiež v druhom štýle svoje ciele:
         kríž, kôl, smola, oheň, to vyšlo z módy. Zato máme iné mučidlá, nie tak brutálne, ale
         rafifovanejšie. V jeho prítomnosti podstúpil smrť i sv. Anastazij, jednoduchý remeselník a
         mnoho iných. A predsa to už nevytrhlo rozheganý štátny stroj zo závozu. Možno mu teraz
         prišlo na um, keď sa prechádzal v nádherných komnatách nad Splitskou zátokou, koľko prelial
         nevinnej krvi kvôli niečomu, čoho už niet a nemôže byť, čo minulo naveky. I tieto smutné
         úvahy uvrhli ho do predčasného hrobu. Zato jeho smrť je tragická. Ako ho muselo zabolieť,
         keď jeho sochu na Kapitole
    <sup>
     [
     <a class="footnote" href="#ftn.id2578687" name="id2578687">
      55
     </a>
     ]
    </sup>
    zrúcali za jeho života, jeho vlastní poddaní, nasiaknutí novým duchom, novými
         ideami, proti ktorým celý život bojoval a márne.
   </p>
   <p>
    A ten istý osud prenasledoval po jeho smrti i všetky jeho stavby a paláce, ktorých
         nastaval na všetkých stranách svojej ríše. Sama velestavba splitská trvala len asi tristo
         rokov v pôvodnej sláve. Palác stal sa majetkom štátnym a akoby sídlom penzistov, zhodených
         cisárov. Tak v ňom prebýval Glycerius, najprv cisár a pozdejšie arcibiskup solinský, tiež
         Július Nepos, predposledný západný cisár, tiež i Placidia, sestra Honoriova.
    <sup>
     [
     <a class="footnote" href="#ftn.id2578719" name="id2578719">
      56
     </a>
     ]
    </sup>
    V ňom sa odohrala nejedna dvorská intriga a i nejedna krvavá dráma. Konečne sa
         dorútili barbari, vyplienili palác, odniesli, čo sa dalo — čo odniesť nemohli, to roztĺkli,
         rozhádzali. Tak stál v rumoch, kým nepadol i Solin, a jeho obyvatelia, zunujúc večné
         potulovanie po okolitých ostrovoch — kým tí vyhnanci neusadili sa v jeho mocných múroch a
         spustošených dvoranách. Tak teda slávny palác cisársky stal sa akoby rámom mesta,
         obyvatelia na mocné steny jednoducho pristavili svoje domce a búdy a kde predtým odohrávali
         sa veľké, svetom hýbajúce deje, tam zašumel jednoduchý meštiansky život, plný malých
         starostí a malicherných túžob…
   </p>
   <p>
    Ten istý osud zastihol hlavné mesto Illyrika — Salonu. Ona povstala omnoho dávnejšie,
         snáď tu bola grécka kolónia, ktorá sa pretvorila v rímsku. Július Caesar, ktorý bol
         spravoval Illyrik, tri razy konal sem cestu z Galie, aby utíšil vzbury a zaviedol poriadok.
         Keď ríša oslabla, Solin začína mohutnieť a pred pádom ríše západnej Salona je sídlo
         samostatného kráľovstva Dalmácie. Potom padne pod ríšu východnú a je najmocnejšie mesto na
         západe, hneď za Rímom a Carihradom. V siedmom století osvoja si Solin Chorváti, a držia.
         Pod ich vládou Solin klesá; kupectvo, remeslá zahynú, miesto tichej meštianskej práce
         nastávajú večné borby medzi oligarchami. Blízky Kliś,
    <sup>
     [
     <a class="footnote" href="#ftn.id2578812" name="id2578812">
      57
     </a>
     ]
    </sup>
    zámok na príkrej skale, má viac v tie časy významu, než slávna metropola
         Dalmácie a Split pomaly začína hrať úlohu. Konečne i arcibiskupstvo prenesú zo Solina do
         Splitu, ba i kosti sv. Dujeho i Anastázia. Solin spustne, osamie; čo barbari započali, to
         dokončí zub času. Potom prišla na Solin najhoršia pohroma, aká prísť mohla — Republika benátska.
    <sup>
     [
     <a class="footnote" href="#ftn.id2578838" name="id2578838">
      58
     </a>
     ]
    </sup>
    Tá už nezanechala ani „kameňa na kameni“. Lakomí prefekti republiky,
         gubernátori, poodnášali mramor do Benátok a predávali na stavbu benátskych palácov. To im
         bolo vnesené ako fixný plat do vokátora, táto barbarská práca, toto kupectvo s mramorom.
         Práve tak spustošili, vyťali i dalmatínske pralesy: bolo treba mnoho dreva, keď chceli mať
         mesto na drevených stĺpoch vprostred mora. Dažde a prívaly naniesli zeme, rumy sa pokryli —
         pilný roľník ich vysadil vinicami a olivami a neďaleko starej Salony stojí dnes malá
         dedinka Solin, vystavená v „domorodnom“ štýle, bez okrás a umenia, iba že kde-tu vprostred
         steny nado dvermi alebo medzi oblokmi vidíš tu hlavu, tu nápis, tu kapitel
    <sup>
     [
     <a class="footnote" href="#ftn.id2578905" name="id2578905">
      59
     </a>
     ]
    </sup>
    zo stĺpa, len tak z pasie vmurovaný. Monsignore Bulić spod týchto viníc
         vykopáva pozostatky toho, čo Benátčania neodniesli.
   </p>
   <p>
    A vykopal toho dosť. Kostoly, amfiteáter, akvadukty, múry, cintoríny. V nich našli
         sarkofágy, ale barbari otvorili každý — t. j. vybili otvor, ktorým vnikli a povyberali, čo
         malo akú-takú cenu. Ale vzdor tomu ostalo dosť i pre archeológa medzi zrúcaninami a zbierka
         v múzeu o tom najlepšie svedčí.
   </p>
   <p>
    Po obede dľa obyčaje utiahli sme sa každý do svojej izby. Obed, horúčava, ustatosť — to
         nám pripravilo sladký odpoludňajší sen. Iba škoda, že múry hotela nie sú ani zďaleka tak
         hrubé, ako v bývalej vile Diokleciánovej. Tenké, moderné steny sa dopoludnia vyhrejú a z
         teba sa leje znoj cícerkom. Zato dobre padne po spánku vyumývať sa v studenej vode, ktorú v
         Splite nemerajú, ako my po ostrovoch, na žajdlíky. I zato vďaka Diokleciánovi!
   </p>
   <p>
    Zo spania sa treba rozobrať. Teda zase len kaviareň. Ale tentoraz padla nám do cesty
         kaviareň na Gospodskom trgu — Panskom námestí. Prečo gospodský? Možno preto, že sa tu
         prechádza panstvo splitské. Vidno tu i tu cylindre večierkom. Ale vari skôr zato, že na
         tomto námestí stojí mestský dom. Chutná, malá stavba v štýle „benátskom“. Renovovali ju
         nedávno a či prestavili z inej akejsi stavby. Vyzerá to ako pekná hračka medzi druhými
         pošmúrnymi domami.
   </p>
   <p>
    V kaviarni tejto nájdete ráno alebo večer dôstojníkov zdejšej garnizóny; tu majú
         schôdzky kupci a menovite „reisenderi“.
    <sup>
     [
     <a class="footnote" href="#ftn.id2578970" name="id2578970">
      60
     </a>
     ]
    </sup>
    Tých sa po Splite rojí celý húf. Potom cudzinci, najviac teda Nemci, alebo
         takí, čo na cestách hrajú úlohu Nemcov. A vôbec každý, kto náhodou príde do Splitu a od
         nudy nevie čo robiť. Nájdeš tu žurnály nemecké ilustrované i neilustrované, potom
         talianskeho čosi a francúzsky týždenník. Teda ako v iných kaviarňach. Kávu a mlieko nosí
         sklepník v kanviciach a mieša ti v proporcii, ako ty chceš. Ešte ti prileje aspoň toľko,
         aby i tanierik pod šálkou bol plný. Káva je dobrá, mlieko, ako vôbec všade po Splite,
         vyzerá, akoby ho boli vyumývali. Ráno je veľmi zaujímavé posedieť si pred touto kaviarňou.
         Tu vystáva vždy hodne mešťanov, varošanov, (obyvateľov predmestí), i sveta z bližšieho i
         ďalšieho vidieka. Všakové kroje tu vidíš. Pravá národopisná výstava. Ženičky z dedín tu
         predávajú mlieko, drva; chlapi tiež doniesli čo-to na predaj. Iba mešťania a varošania
         stoja, stoja a stoja, menovite keď v poli niet veľkej roboty.
   </p>
   <p>
    Mužský a ženský kroj v Splite a blízkom okolí nenie bárs zaujímavý. Muž nosí čierne
         nohavice i krátky kabátik z domáceho súkna, opánky moderné. Na nohaviciach na strane sú
         háčky, ale ich netreba zapínať, lebo nohavice sú široké, sú tam na parádu. Nad opätkom sú
         vykrojené v polkruhu, čo v blatnom počasí je veľmi praktické. Červený pás a červená
         čiapočka ako dvojgrošník na vrchhlavy — to je jediný pozostatok zo starých časov. Ženská
         nosí sukňu, dlhý kabát skoro do pol stehien, pod pazuchou úzky, dolu široký. V týchto
         „saketinoch“ — tak ich volajú — vyzerajú ženské dosť neforemne. Mnoho pôvabu im ani šperky
         nedodávajú, bárs sú z čistého zlata. Záušnice, reťaze, to je primasívno. Na reťazi visí
         veľký medailón s obrazom svätých.
   </p>
   <p>
    V zime, alebo keď je dážď, stoja mešťania na rínku, iba že majú ohromné dáždniky. Mohla
         by sa podeň uchýliť kofa s celým svojím majetkom. Daktorí majú dlhé hune z domáceho súkna a
         na hlavu kuklu. Táto huňa má i rukávy, ale tie visia prázdne dolu chrbtom. Keď máš raz takú
         huňu, dáždnika ti netreba. No pravý Dalmatínec ho nosí i keď mu ho netreba. Keď ho stiahne,
         nikdy ho nechytí za kvaku na spôsob palice, ale za tenší koniec a rukoväť vlečie po zemi a
         blate. Keď je dáždnik mokrý, tiež ho tak drží. Ak ho vezmeš znezrady do ruky, celá sa ti
         zafúľa.
   </p>
   <p>
    Veľmi sú zaujímavé postavy z vidieka. I u nás budú známi, aspoň tí, čo predávajú čibuky
         a obíjané nože. To sú Zagorci, lebo i tu máme Záhorie. Spliťanovi je každý vôbec „Zagorac“,
         alebo „Vlach“, kto nenosí čierne nohavice, ako on krojené. I na každého pozerá z olympskej
         výšiny. Zato keď príde z Milána otrhaný herec alebo herečka — to mu je čosi „chic“, nevie
         sa prenadiviť. I ženy z vidieka sa nosia krásne, národne. Čo majú na sebe, všetko je práca
         ich neúnavných rúk, i všetko sa to skveje čistotou. Možno sa to tak vyparádia len „do
         mesta“. Zagorci sú ľudia pracovití, skromní, úctiví, veľmi inteligentní a statoční. Ale keď
         im krv vzkypí, i u nich „ima svega i svašta“.
    <sup>
     [
     <a class="footnote" href="#ftn.id2579100" name="id2579100">
      61
     </a>
     ]
    </sup>
    Ich nárečie je najčistejšia chorvátčina. Na jazyk svoj sú hrdí, i povedomí sú
         si toho, že ho oni najlepšie zachovali. I pospolitý rozpráva slobodne, skladne, logicky a s
         akýmsi dôstojom. Na Spliťana a ostrovana, ktorí reč všakovak pomiešali, až z toho vykvitla
         krásna „bodulčina“,
    <sup>
     [
     <a class="footnote" href="#ftn.id2579121" name="id2579121">
      62
     </a>
     ]
    </sup>
    pozerá Zagorac s akousi útrpnosťou.
   </p>
   <p>
    Kto sa hodne po Záhorí natúlal, môže po kroji rozoznať, kto je z ktorého kraja a dediny.
         Variácie kroja sú skoro tak bohaté ako na daktorých stranách nášho Slovenska. Ja sa v
         krojoch ešte nevyznám. Pravda, na ostrovy prichodia najviac chudobní na kopačku a oberačku.
         Tu sa muštom tak zamažú, že veru ťažko na nich konať štúdie kroja.
   </p>
   <p>
    Toto vystávanie po ulici, zdá sa, má každý Dalmatínec v krvi. Ženičky vezmú svoju kúdeľ
         alebo šitie a posadajú na slnce na priedomí a bavia sa medzi sebou.
   </p>
   <p>
    Z kaviarne sme odišli do múzea. Chceli sme vypiť kalich archeológie až na dno. Keď
         vstúpiš do veľkej dvorany múzea, pochopíš zaraz, že to nemožno tak razom všetko
         poprehliadať. Vidíš tu sarkofágy, celé i porozbíjané, s reliéfmi i bez nich, tabule s
         nápismi, sochy, sošky, úlomky sôch, urny, nádoby hlinené, riad domáci i kuchynský, zbroje a
         naostatok i tehly z rímskej epochy. Vôbec ťažko vyrátať, čo tu všetko znesené. Je tu i hŕba
         mincí, zlatých, strieborných a najviac z bronzu a medi. Mnoho ich je nevriadených, sú len
         tak na hŕbke. Múzeum je roztratené v troch-štyroch domoch; keďže sa pilne kope, predmety sa
         hromadia a niet ich kam klásť.
   </p>
   <p>
    Daktorý úlomok má pokračovanie v Benátkach alebo Pešti. Sú sochy, ktorá má hlavu v
         Splite, ruky v Benátkach, nohy v Pešti. Každý sa drží toho, čo má — najviac ak z
         kolegiality dovolí urobiť sadrový odliatok. Je toho dosť i v Londýne a čosi i v Záhrebe. Na
         taký, hľa, spôsob pľundrovali najmodernejší avari — archeológovia a amatéri po zrúcanisku
         solinskom a odnášali bez prekážky akoby zo svojho. Fragmenty z daktorých dôležitých nápisov
         nachodia sa vmurované v domoch solinských a splitsko-predmestských. Videli sme latinský
         nápis, ktorý bol ktovie koľko rokov na prahu stajne. Majiteľ ho kulantne vymenil za riadny
         prah kamenný. Teraz, pravda, je prísne zakázané odnášať z vykopaniska čo i najmenší
         predmet.
   </p>
   <p>
    Múzeum je založené od rokov a rokov — ale až v ostatné roky počalo sa kopať i riadiť v
         múzeu systematicky. Kustódom je monsignore Franjo Bulić, ktorý pred troma rokmi bol i
         riaditeľom tunajšieho gymnázia. Od dvoch rokov vstúpil do penzie a oddal sa výlučne múzeu.
         Gymnázium utratilo v ňom výtečného riaditeľa, ktorý viedol žiactvo v duchu národnom — no
         zato získalo múzeum. Štát i krajina dáva subvenciu na vykopávanie a expropriáciu a kustod
         osobne vedie všetky tieto práce. Kým bol riaditeľom gymnázia, celé vakácie strávil na
         solinskom poli, v úpeku slnečnom. Keby nie takej obozretnosti, mnoho krehkých predmetov
         bola by roztrieskala ťažká motyka robotníkova. Vykopané predmety treba opatrne očistiť,
         určovať, rozraďovať, úlomky jeden k druhému prikladať, premýšľať — všetko práca dôležitá,
         ktorú laik ťažko ocení. Potom treba materiál vedecky spracovať, odborné štúdie vykonať,
         návštevy prijímať a vracať, tu i tu cudzincov doprevádzať. Taký, hľa, život vedie človek
         neúnavný, ktorý sa celou dušou oddal svojmu predmetu, ktorý vrele miluje svoj národ i jeho
         veľkú minulosť.
   </p>
   <p>
    Raz bola väčšia spoločnosť v múzeu, v ktorej som sa nachodil i ja. „Don Frane“ — ako ho
         tu každý volá („don“ patrí každému kňazovi) — nás sám vodil vo svojej zaujímavej ríši. Je
         on človek vysoký, štíhly, mladistvý, bárs už prekvitajú vlasy šedinami, veľmi priateľský,
         ducha veselého. Z neho veru nepáchne archeologická plieseň. Rozpráva i o predmete svojom
         pútavo, zaujímavo a živo, takže mu venuješ úplnú pozornosť. Pritom lásku k svojmu predmetu
         nielen že sám cíti, ale ju zná vzbudiť i v druhom. Okolo úst mu hrá večný úsmev a oko žiari
         dobrotou.
   </p>
   <p>
    V spomenutej spoločnosti nachodili sa i dámy. On čosi-kamsi našiel sa pri priečinku,
         preplnenom všakovými maličkosťami. Boli to ihlice, sponky, náramnice, záušnice, retiazky,
         hrebene, fľašky i fľaše — všetko z rímskej doby. Spôsobom hravým predviedol nám elegantnú
         rímsku dámu v dome, spoločnosti, pri toalete, na ulici. No z každého slova páchla
         odbornícka istota, orientovanosť, výsledok to mnohoročného štúdia a namáhania. Dámy si
         odniesli presvedčenie, že je archeológia veda veľmi ľahká a pritom veľmi zaujímavá…
   </p>
   <p>
    Pri východe z múzea sme stretli jednu dámu a dvoch pánov v živom rozhovore. Z neho som
         vyrozumel toľko, že hovoria po anglicky, čo je dosť. Dáma je celá sivá, i plášť i klobúk
         sivý; vlasy biele, koža na tvári a hrdle tiež akosi chorobne biela. I jeden z pánov je
         sivý, prešiel popri nás, akoby bol ražeň prehltol — druhý, prechodiac popri nás, usmial sa
         na súdruha-domorodca a pozdravil — po chorvátsky.
   </p>
   <p>
    „Kto je to?“ pýtame sa.
   </p>
   <p>
    „Pomorský kapitán. Iste vodí tých Angličanov.“
   </p>
   <p>
    „I na nich padla peronospóra,“ doložil druhý súdruh.
   </p>
   <p>
    Zasmiali sme sa na poznámke, ktorá na dámu skutočne priliehala.
   </p>
   <p>
    Cudzincov sa v tunajšom múzeu mnoho premelie do roka. Mnoho čudnovatých mien sa dočítaš
         v knihe návštevníkov, vyloženej na stole. Priemerne najviac francúzskych a anglických.
         Našiel som tam i mená uhorskej aristokracie, pri nich i nemecké s maďarským pravopisom a
         zase mená akosi podozrivo zvučné. Sťaby neboli ešte opotrebované. Z tých, čo si ich vyberá
         moderná aristokracia peňažnícka a sociálna v Pešti a na vidieku.
   </p>
   <p>
    Slnce sa už bolo dobre naklonilo k západu. Vybrali sme sa na malú prechádzku. Cestou,
         pekne držanou, pomedzi záhrady a pekné, moderné domy a vily vyšli sme na neveľký kopec a
         pred nami zase — more! No nenie to veľkolepá zátoka Splitská, ale zádumčivý starý Portus Salonitanus.
    <sup>
     [
     <a class="footnote" href="#ftn.id2579353" name="id2579353">
      63
     </a>
     ]
    </sup>
    I more je tu tiché, akoby si bolo vedomé, že sa týče pôdy klasickej. Podobá sa
         viac jazeru než moru. Na jeho brehu nachodia sa zrúcaniny, vlastne vykopaniny starého
         Solina, rozprestierajúce sa miernym svahom až k vrchom. Tam je v nížine, akoby v dumách
         pohrúžený, nový Solin s belejúcimi sa domcami v tôni vŕb a platanov. Ta ďalej rozkladá sa
         na ňom, jeden pri druhom, asi pol tucta všakových „castellov“ — dedín s prídavkom mena
         svojho vlastníka. Tieto kaštiele už dávno premenili pánov a zo starej aristokracie
         benátskej ostalo v Splite veľmi málo, alebo sú to už rodiny na vymretí. Takto, hľa, hynie i
         tu aristokracia a šíri sa demokracia. Ba i sociálna demokracia! Ešte dosiaľ nenosia
         červených šarpí, ani širokých klobúkov. Aký majú program, tiež neviem. Dosiaľ to priviedli
         až tak ďaleko, že pozdravujú jeden druhého celkom žoviálne: „Dobro jutro, kume sočijališta!“
    <sup>
     [
     <a class="footnote" href="#ftn.id2579394" name="id2579394">
      64
     </a>
     ]
    </sup>
   </p>
   <p>
    Táto čiastka splitského poľa je krásne obrobená. Vinice, hoci je ešte len máj, sú už
         rozkvitnuté, alebo i odkvitnuté. V nich sa ešte vrtia roľníci s pumpami, polievajú ich
         modrou skalicou proti peronospóre. Daktorí sa vracajú domov na klusajúcich koníkoch alebo
         vyspevujúcich osloch. Kde-tu vidno i záhradu, menovite na miestach nižších, kde jesto veľa
         vlahy. Darí sa v nich každá zelenina, ale i malária. Tu rastie i chýrna kapusta
         najrozdielnejšieho druhu, o ktorej sa Dioklecián vyslovil rímskym cisárom, keď ho
         prehovárali, aby nechal svoje zákutie a zase vzal do ruky vládne kormidlo: „Keby ste videli
         kapustu, ktorú ja vlastnoručne v Soline dochovávam, dali by ste mi pokoj.“
   </p>
   <p>
    V lúčoch zapadajúceho slnca čudne vyzerá Vranjica, malá dedinka na malom ostrovku domami
         zaplnenom v prostriedku Solinského zálivu. Vranjicu volajú ináč „Malé Mletke“ — Malé
         Benátky, a skutočne zvonku má čosi z Benátok. Poloha tohto miesta je veľmi romantická —
         vyzerá to ani vykúzlené na obrázok umelcovou fantáziou.
   </p>
   <p>
    Okolité vrchy zahoreli ružovou záplavou, ktorá sa odráža po celom kraji i padá na
         Poljudski monastier
    <sup>
     [
     <a class="footnote" href="#ftn.id2579457" name="id2579457">
      65
     </a>
     ]
    </sup>
    — kláštor s malým kostolíkom na brehu morskom. Je to budova stará. Vošli sme do
         dvora, z troch strán obkoleseného budovou, so stĺporadím. Je prázdny, pustý, a vyžaruje po
         západe slnca horúčavu. Okná dvoch-troch ciel sú otvorené, tiež i vchod. Frátrov sme boli
         pred chvíľou stretli medzi vinicami. Vyšli na večerný chlad do božej prírody. I kostolík so
         šedými stenami a temnistými oltármi stojí otvorený dokorán. Ale nieto v ňom živej duše.
         Konečne, príroda je tiež kostol, otvorený každému, kde možno zvelebovať Všemohúceho za Jeho
         veľké diela.
   </p>
   <p>
    Vidno, že mnoho Spliťanov sem prichádza takto večerom. Krásne okolie, ožiarené slávnou
         minulosťou, takže každý kameň, každá hruda upomína na veľké deje, ktoré sa tu odohrávali;
         výhľad na okolité vrchy i zátoku Solinskú a tiež solinské pole; krásne vinice, zaodeté
         nádherou jari a sľubujúce hojný plod — to všetko musí vábiť, priťahovať človeka, otráveného
         mestskou sparou, uťahaného v ťažkej borbe o existenciu…
   </p>
   <p>
    Keď sme sa vrátili do mesta, zajagali sa prvé hviezdy na čistom, tmavom nebi. Na mori
         tíšina, vzduch akýsi ľahký, svieži, akoby spadlo z neba čosi oloveného, čo tlačí a tiesni.
         Všetky znaky, že sa „jugo
    <sup>
     [
     <a class="footnote" href="#ftn.id2579521" name="id2579521">
      66
     </a>
     ]
    </sup>
    izjalovilo“ — t. j., že hrozilo, ale neprišlo. V lete sa to často stáva.
         Rozveselení vyšli sme z agencie Lloyda
    <sup>
     [
     <a class="footnote" href="#ftn.id2579535" name="id2579535">
      67
     </a>
     ]
    </sup>
    s kartami na parník, ktorý štrkoce už v prístave reťazami rahna. Povečerali sme
         pod arkádami hotela, rozlúčili sa s milou spoločnosťou a po deviatej sme už boli na palube
         lode, ktorá opúšťala majestátne krásny splitský prístav, zahnúc elegantným oblúkom okolo
         laterny na mostovom majáku.
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2578573" name="ftn.id2578573">
        54
       </a>
       ]
      </sup>
      <span class="emphasis">
       <em>
        i galilejský ,filozof‘ svojím novým učením, novým morálom
       </em>
      </span>
      nasledovania (303) nedal nad nimi vykonať ani jeden rozsudok smrti. Tolerančný edikt
               bol vydaný v Miláne roku 313.
     </p>
    </div>
    <div class="footnote">
     <p>
      <sup>
       [
       <a class="para" href="#id2578687" name="ftn.id2578687">
        55
       </a>
       ]
      </sup>
      <span class="emphasis">
       <em>
        Kapitolium
       </em>
      </span>
      — hrad mesta Ríma na kapitolskom vŕšku (Mons
               Capitolinus), neskôr celý vrch s hradom, chrámami ap.
     </p>
    </div>
    <div class="footnote">
     <p>
      <sup>
       [
       <a class="para" href="#id2578719" name="ftn.id2578719">
        56
       </a>
       ]
      </sup>
      <span class="emphasis">
       <em>
        Glycerius, najprv cisár a pozdejšie arcibiskup solinský i Július Nepos,
                  predposledný západný cisár, i Placidia, sestra Honoriova
       </em>
      </span>
      — Glycerius
               (473 — 474), západorímsky cisár, prijal úrad salonského biskupa v Dalmácii, keď sa
               musel vzdať vlády v prospech Júliusa Neposa. Július Nepos, západorímsky cisár (472 —
               480), zdedil roku 480 po strýcovi Marcellinovi vládu nad Dalmáciou. Dobyl Itáliu a
               Galiu, ale zostala mu nakoniec len Dalmácia. Galla Placidia (389 — 450), sestra
               cisára Honona, po smrti svojho muža, visigotského kráľa Athaulfa (415), vydala sa za
               vojvodcu Konstantia (417), ktorý bol Honoriovým spoluvládcom. Po Honoriovej smrti
               dostala názov Augusta a vládla, kým bol jej syn neplnoletý (425 — 445).
     </p>
    </div>
    <div class="footnote">
     <p>
      <sup>
       [
       <a class="para" href="#id2578812" name="ftn.id2578812">
        57
       </a>
       ]
      </sup>
      <span class="emphasis">
       <em>
        Kliś
       </em>
      </span>
      — starobylé mesto severne od Solina, má pamätnú pevnosť.
               V Kliśi sídlili chorvátski báni. Od začiatku 13. storočia patrila pevnosť rôznym
               rodinám.
     </p>
    </div>
    <div class="footnote">
     <p>
      <sup>
       [
       <a class="para" href="#id2578838" name="ftn.id2578838">
        58
       </a>
       ]
      </sup>
      <span class="emphasis">
       <em>
        najhoršia pohroma, aká príst mohla, Republika benátska
       </em>
      </span>
      —
               Benátska republika patrila k najmocnejším stredovekým jadranským mocnostiam. Jej
               súperom bolo slovanské stredoveké mesto Dubrovnik, s ktorým bojovala temer cez celý
               stredovek. Dubrovnik bol mocným obchodným centrom v 11. a 12. storočí. Koncom 12.
               storočia začal strácať samostatnosť. Benátky museli potlačiť niekoľko povstaní, aby
               sa im podarilo udržať nadvládu do roku 1358. V 13. a 14. storočí tvoril Split s
               Dubrovnikom a Zadrom obchodné centrum Dalmácie. Roku 1239 dostal Split práva mesta.
               Bol dlhý čas predmetom bojov medzi Benátkami, Byzanciou, Normandiou, chorvátskymi a
               uhorsko-chorvátskymi kráľmi. Roku 1420 bolo mesto prinútené podriadiť sa Benátkam.
               Roku 1797 ho ovládlo Rakúsko, na čas Francúzsko (1806 — 1813) od roku 1918 patri
               Juhoslávii
     </p>
    </div>
    <div class="footnote">
     <p>
      <sup>
       [
       <a class="para" href="#id2578905" name="ftn.id2578905">
        59
       </a>
       ]
      </sup>
      <span class="emphasis">
       <em>
        kapitel
       </em>
      </span>
      (lat.) — hlavica stĺpu
     </p>
    </div>
    <div class="footnote">
     <p>
      <sup>
       [
       <a class="para" href="#id2578970" name="ftn.id2578970">
        60
       </a>
       ]
      </sup>
      <span class="emphasis">
       <em>
        „reizenderi“
       </em>
      </span>
      (z nem.) — cestovatelia
     </p>
    </div>
    <div class="footnote">
     <p>
      <sup>
       [
       <a class="para" href="#id2579100" name="ftn.id2579100">
        61
       </a>
       ]
      </sup>
      <span class="emphasis">
       <em>
        „ima svega i svašta“
       </em>
      </span>
      (chorv.) — „má, čo sa mu len
               zažiada“
     </p>
    </div>
    <div class="footnote">
     <p>
      <sup>
       [
       <a class="para" href="#id2579121" name="ftn.id2579121">
        62
       </a>
       ]
      </sup>
      <span class="emphasis">
       <em>
        „bodulčina“
       </em>
      </span>
      — jazyk obyvateľov Bodulije. V chorvátskom
               prímorí a v Dalmácii volajú Bodulmi ľudí z blízkych ostrovov.
     </p>
    </div>
    <div class="footnote">
     <p>
      <sup>
       [
       <a class="para" href="#id2579353" name="ftn.id2579353">
        63
       </a>
       ]
      </sup>
      <span class="emphasis">
       <em>
        Portus Salonitanus
       </em>
      </span>
      (lat.) — solinský prístav
     </p>
    </div>
    <div class="footnote">
     <p>
      <sup>
       [
       <a class="para" href="#id2579394" name="ftn.id2579394">
        64
       </a>
       ]
      </sup>
      <span class="emphasis">
       <em>
        „Dobro jutro, kume sočijališta!“
       </em>
      </span>
      (chorv.) — „Dobré
               ráno,kmotor socialista!“
     </p>
    </div>
    <div class="footnote">
     <p>
      <sup>
       [
       <a class="para" href="#id2579457" name="ftn.id2579457">
        65
       </a>
       ]
      </sup>
      <span class="emphasis">
       <em>
        Poljudski monastir
       </em>
      </span>
      (chorv.) — kláštor v Poljudi, neďaleko
               Splitu. Založil ho r. 1030 splitský arcibiskup Pavol. Do 15. storočia ho viedli
               benediktíni. Je v ňom mnoho cenných umeleckých pamiatok. Dnes patrí
               františkánom.
     </p>
    </div>
    <div class="footnote">
     <p>
      <sup>
       [
       <a class="para" href="#id2579521" name="ftn.id2579521">
        66
       </a>
       ]
      </sup>
      <span class="emphasis">
       <em>
        jugo
       </em>
      </span>
      (chorv.) — južný vietor
     </p>
    </div>
    <div class="footnote">
     <p>
      <sup>
       [
       <a class="para" href="#id2579535" name="ftn.id2579535">
        67
       </a>
       ]
      </sup>
      <span class="emphasis">
       <em>
        agencia Lloyd
       </em>
      </span>
      — paroplavebná spoločnosť Rakúsky Lloyd v
               Terste, ktorej patrila lodná doprava na rakúskom pobreží Jadranu. Meno Lloyd pochádza
               od londýnskeho majiteľa kaviarne Edwarda Lloyda. V jeho kaviarni sa na rozhraní 17. a
               18. storočia schádzali obchodníci a lodní dopravcovia. Tak vznikla poisťovacia
               spoločnosť pre lodnú dopravu, neskôr sa rozšírila i na iné odvetvia. Meno Lloyd sa
               prenieslo i na lodné a dopravné spoločnosti v rôznych krajoch.
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2579570">
       </a>
       4
      </h2>
     </div>
    </div>
   </div>
   <p>
   </p>
   <p>
   </p>
   <p>
    Na parníku, keď je večer utešený, keď je tíšina a ovieva ťa svieži morský vetrík, ktorý
         sa zdvihol tam kdesi v neznámej diaľke, alebo ho zobudil pohyb lode — na parníku je v taký
         večer cestovanie najkrajší pôžitok na svete. Tak bolo i dnes. Zostali sme na palube; sadli
         do dlhých, plátenných kresiel: polosediac a pololežiac rozhliadali sa po čistej, nočnej
         oblohe, na ktorej hviezdy tak veselo trblietajú, sťa u nás o Troch kráľoch. Parník sa púšťa
         vonkajším kanálom, západne od ostrova Brača. Prímorie so svojimi holými vrchmi za chvíľu sa
         vnorilo kamsi do tmy nočnej. Zato Brač a Šolta svojou šeďou mocne sa odrážajú na tmavom
         obzore, sťa tajomné nočné prízraky. Klepotanie parného stroja, jednotvárne trasenie uspáva
         a tichým pokojom naplňuje rozrušeného ducha. Čo je v taký čas krásnejšie? Či ten pôžitok
         nočného kraja, dýchanie vzduchu vlahou a soľou preplneného, ktorý tak lahodí pľúcam, a či
         povedomie, že si sa vytrhol z dennej lopoty a si slobodný ako vták. Vtedy to nerozberáš,
         nelámeš nad tým hlavu. Dosť na tom, že sa pohrúžiš do sladkých dúm a vleješ sa celou
         bytosťou do krás božej prírody.
   </p>
   <p>
    Noci na palube strávené ostanú mi navždy v pamäti. Keď stojím opretý o zábradlie a
         hľadím do šumiacich vĺn, ako bijú o boky lode, skočia mi pred oči dávno prežité obrazy, keď
         som ešte neplával po mori, pred ktorým som vždy cítil nemalý strach.
   </p>
   <p>
    No dnes večer som nemal šťastia. Z tichých myšlienok vytrhol ma hovor, smiech, pozdejšie
         spev dosť veľkej spoločnosti, ktorá sa rozložila na palube okolo stola. Zabáva sa fádnymi
         rozhovormi a spevom a častuje sa vínom, ktorého dosť hodne fliaš je rozložené po stole.
         Takto sa môže zabávať len „reisenderská“ duša, človek bez domu, bez otčiny, ktorému je
         všade dobre, kde ide kšeft dobre. V čom taký človek vyniká nad hoviadko? Ničím, iba účesom
         a šatstvom. Už jeden, keď sa ti pritrafí na ceste, bude ti zavadzať na každom kroku: a čo,
         keď sa ich zíde sedem, osem, ako tu?
   </p>
   <p>
    Ich vtipy a pusté rozhovory zbridili sa konečne každému. Cestovatelia jeden za druhým
         vstupujú do útrob lode. Môj druh z Prahy, prechodiac pri nich, zvolal:
   </p>
   <p>
    „Fuj, či tu smrdí cibuľa!“
   </p>
   <p>
    Ja som poznamenal:
   </p>
   <p>
    „Eh — tu treba jasnejšie hovoriť.“
   </p>
   <p>
    Nerozumejú oni narážkam.
   </p>
   <p>
    Konečne som sa zobral i ja. „Reisenderi“ sa bavili ďalej svojim miešaným, talianskym i
         nemeckým žargónom. Na šťastie kabína je o štyroch posteliach a ja v nej sám. Keďže je
         cestovateľov málo, na každého pripadla zvláštna kabína. Aspoň náhrada za to, že sme museli
         utiecť z paluby.
   </p>
   <p>
    Ako obyčajne, tak i na lodi zaspal som zaraz a neprebudil sa do šiestej hodiny ráno.
   </p>
   <p>
    Cítim mierne kolísanie zo strany na stranu. Skočím, otvorím oblôčik a vlažný vzduch rúti
         sa plným prúdom do vyhriatej kabíny. Nakoľko sa otvára výhľad, more je zbrázdené vlnami,
         ktoré nosia biele hrebene sťa čipka. More sa ukazuje zelené a nie čisté, modré, ako včera
         večer.
   </p>
   <p>
    Obliekol som sa čím skorej a vyšiel na palubu.
   </p>
   <p>
    Len dve-tri duše sa tu tmolia, i to v havelokoch. Medzi povrazmi hviždí vietor, čierny
         dym z komína sa akosi lenivo uľahuje a tu i tu dotkne sa i paluby. Hladina mora je pokrytá
         mútnymi vlnami. Z oboch strán lode vidno brehy, ktoré sa lenivo hýbu a zaostávajú za ňou.
         Naša Niobe,
    <sup>
     [
     <a class="footnote" href="#ftn.id2579730" name="id2579730">
      68
     </a>
     ]
    </sup>
    loď starej konštrukcie, široká, bruchatá, nie veľmi rýchla, stojí pevne na
         pohnutom elemente, iba kedy-tedy čo sa potkne o niektorú masívnejšiu vlnu. A vtedy, ak
         stojíš na nohách, chyť sa niečoho pevného, lebo sa potočíš. Nebo je zaťahané nečistými
         mračnami.
   </p>
   <p>
    Denique
    <sup>
     [
     <a class="footnote" href="#ftn.id2579756" name="id2579756">
      69
     </a>
     ]
    </sup>
    „jugo“ sa „neizjalovilo“. Nabehli sme naň.
   </p>
   <p>
    Zjavili sa i moji druhovia na palube a nevrlo krčia nosom. Spomínajú vrtkavosť ženskú a
         premenlivosť počasia.
   </p>
   <p>
    K siedmej hodine parník zastal pred Korčulou, len tak von z prístavu. Tovar nakladá sa
         na bárky a člny, ktorých sa celá flotila rojí okolo neho. Tancujú čudný kankán na vlnách,
         bijúcich do lode a odrážaných od nej. Zruční mornári nielen že sa držia hore koncom na tej
         „pohyblivej pôde“, ale i dvíhajú bedny a vrecia a pritom pohodlne kúria zo svojich krátkych
         lúl.
   </p>
   <p>
    „Opozdili sme sa dve hodiny…“ zvestuje druh z Prahy. „Na Korčule mali sme byť o piatej.“
   </p>
   <p>
    „Išli sme proti vetru,“ vysvetľuje druh domorodec.
   </p>
   <p>
    „Kedy prídeme do Dubrovnika?“ pýtam sa sklepníka, ktorý nám doniesol kávu.
   </p>
   <p>
    „O jednej popoludní,“ odpovedá flegmaticky.
   </p>
   <p>
    „Ďakujem pekne! A do jednej tancovať dervišský tanec. A čo, keď sa vymotáme z ostrovov
         na vysoké more!“
   </p>
   <p>
    Pražský súdruh neodpovedal ničoho, iba čo sa čuje od neho akési zádumčivé: „Hm!“
   </p>
   <p>
    Kávu sme vypili, zapálili si a dívame sa na zručnú prácu Korčulanov okolo našej Niobe.
         Samo mesto, na svahu nie veľmi strmom, okrúžené čiastočne múrmi, dosť nevľúdne pozerá na
         nás. Je celé akosi čierne, tmavé; zďaleka zapácha starinou. Tiež taká stará kolónia: zvali
         ju Corcyra nigra.
    <sup>
     [
     <a class="footnote" href="#ftn.id2579833" name="id2579833">
      70
     </a>
     ]
    </sup>
    Nigra — naozaj veľmi pádne. Nigra možno preto, že kameň, ktorý sa tu láme, je
         omnoho černejší než bračský. A či preto, že mesto je čierne a bolo i za starých čias
         čierne? Proti Korčuli na ostrove Pelišći belie sa v tôni stromovia hneď na brehu Orebić. Z
         dištancie vyzerá veľmi vábne: pravý kontrast čiernej Korčuly.
   </p>
   <p>
    Nemali sme teda veľkej príčiny ľutovať, keď začali hurtovať stroje, more hučať pod
         kormidlom sťa v rázštubni a Niobe začala sa obracať, pravda, nemotorne. Keď sa trocha
         odchýlila k boku, odviazali i posledný povraz, vytiahli ho, morom vysolený, na palubu, a
         Niobe vo veľkom oblúku hýbe sa napred kanálom medzi Korčulou a Pelišćom. Trochu nás
         prevracalo zo strany, no to prestalo, keď sme sa zo slobodného mora uchýlili za Meledu,
         ktorá nás štíti od južiny. Keď sme ju minuli, Niobe sa počala už celkom seriózne kývať
         zboku-nabok. Sťa ženská s ťažkým batohom na chrbte. O krátku chvíľu sa mi pozdalo, že Jožko
         Brežný mal len včera promóciu
    <sup>
     [
     <a class="footnote" href="#ftn.id2579883" name="id2579883">
      71
     </a>
     ]
    </sup>
    i že ma na slávu toho deja častuje u Jezdínskeho a ja mám desať plzenských,
         ktoré mi udreli z ruky do hlavy. Takto zaopatrený, že kráčam na Kráľovské Vinohrady.
    <sup>
     [
     <a class="footnote" href="#ftn.id2579910" name="id2579910">
      72
     </a>
     ]
    </sup>
    Loď mi pod nohami práve tak tancuje, ako vtedy klasická pôda matičky Prahy.
   </p>
   <p>
    „Zbohom, bratia, do videnia v Dubrovniku!“ privolal som súdruhom a chytajúc sa stien, s
         ťažkou hlavou poberám sa do kabíny. Vyvalil som sa ako kus dreva na posteľ.
   </p>
   <p>
    A to ma upokojilo. Hlava prišla k sebe, cíti pod sebou bezpečný podklad postele.
         Hojdanie parníka počína mi lahodiť sťa dieťaťu kolíska.
   </p>
   <p>
    Súdruh domorodec, ako pravý Samaritán, prišiel ma navštíviť.
   </p>
   <p>
    „Poďte na palubu — vietor sa utíšil. Bude vám tam lepšie.“
   </p>
   <p>
    „Ach, mne je už len tu najlepšie.“
   </p>
   <p>
    „A či je vám čo?“
   </p>
   <p>
    „Ach, nie, ale idem spať.“
   </p>
   <p>
    Súdruh hľadí na mňa akosi podozrivo. Sťa lekár keď má vysloviť definitívnu mienku.
         Pokýval hlavou a odišiel.
   </p>
   <p>
    Hojdanie a trasenie. Prišla mi na um cesta z preparandie na Vianoce. Voz ma na stanici
         nečakal — chcel som doma „prekvapiť“. Groší na hotel nebolo; rušaj pešky. O druhej ráno v
         Štedrý deň. Dlhočizná Likavská dolina. Vietor fúka, kríž na dubovskom cmiteri vŕzga. Ja sa
         potím, trochu od chôdze, trochu od strachu. Tu nad Dubovou čuť vŕzganie kolies v tuho
         zamrznutom snehu. Plátennícke vozy; tiež sa vracajú na sviatky. Na Brestovej ma ponúkli,
         aby vysadol. Jeden ma vsadil do svojho nesmierneho kožucha. Vietor fučí, voz sa spúšťa
         dolu, trasie, z koní sa parí a ja spím. Tu zabreše pes, prebudím sa a už som vo dvore, v
         zátiší. Zo stajní čuť, ako rumigá statok pri prvom kŕmení…
   </p>
   <p>
    Koľko tá duma trvala? Snáď som i zadriemal s ňou jednou cestou. Strhol som sa. Zvláštne
         zvuky zo susednej kabíny. Je to ženská tam, po zvuku súdim, že — likviduje. Búchajú dvere
         kabíny, tiché hlasy pomiešané stenaním, výkrik — a zase nový výbuch.
   </p>
   <p>
    „Morská choroba — prvá obeť!“ mihlo mi hlavou. „Kto bude nasledovať?“
   </p>
   <p>
    Otázka ostala otvorená. Dvere sa tiež otvorili a vstúpil druh pražský. Jeho vždy
         spokojná tvár žiari ešte stupňovanejšou spokojnosťou.
   </p>
   <p>
    „No, ako sa máte?“ pýta sa ma akosi blahosklonne. V očiach mu čítam: „Vidíš, ty sa toľko
         rokov túlaš po tomto pohyblivom elemente, a choroba ťa chytá. A ja prvý raz — a hľa…“
   </p>
   <p>
    „Ako sa mám? Hm, ako ,bubrig u loju‘“ — odpovedám mu chorvátskym príslovím, ktoré
         vynašlo, že obličkám je najlepšie, keď sú v loji zarastené. „A vy, doktor?“
   </p>
   <p>
    „Výtečne.“
   </p>
   <p>
    „Bože vám daj i lepšie!“ zaželám mu ja.
   </p>
   <p>
    „A prečo nejdete na palubu, na vzduch. Tam je najlepšie.“ Vtom heglo, súdruh sa potočil.
         Ja som sa zasmial. „Vidíte, tu mi je akosi ťažko.“ Tu zas nová erupcia morskej choroby v
         susednej kabíne, i so všetkými príveskami. Súdruh sa obzerá v nedorozumení. „Ja by tu hneď
         ochorel, musím na palubu, ináč…“
   </p>
   <p>
    Ostatok naponáhle preglgol.
   </p>
   <p>
    „Vidíte, ja by zas tamhore ochorel.“
   </p>
   <p>
    „Zvláštne!“
   </p>
   <p>
    „Koľko krajov, toľko obyčajov. Darmo sa budeme hádať.“
   </p>
   <p>
    „Hádať sa nejdem — ale už idem!“
   </p>
   <p>
    „Len aby ste sa nevrátili!“ zahrozím mu.
   </p>
   <p>
    Pod vplyvom tých tuhých výbuchov v susednej kabíne prišlo mi na um prvé cestovanie po
         „tichej“ Adrii.
   </p>
   <p>
    Po Novom roku akosi došiel som na Rijeku, že vsadnem na rýchly parník rovno do Splitu.
         Parník sa hýbe o jednej po polnoci a popoludní o tretej bude v Splite. Ľahnem o desiatej
         večer do kabíny a nečaroval by s kráľom, že spím na mori. Ráno sa prebudím, vyzerám
         okienkom — naokolo celý les sťažňov, ktorých povrazy v nesmiernej bore hrajú sťa harfa.
         Oblečiem sa, vyjdem na nábrežie, vietor dva-tri razy ma pristavil a zimníka akoby na mne
         nebolo.
   </p>
   <p>
    „Dnes sa necestuje,“ vysvetľuje mi kapitán.
   </p>
   <p>
    „A to prečo, ak smiem prosiť?“
   </p>
   <p>
    „Pre veľkú boru, milý doktore.“
   </p>
   <p>
    „A more sa mi vidí, vzdor tej bore, tak tiché!“
   </p>
   <p>
    „V prístave!“ A usmial sa zhovievavo.
   </p>
   <p>
    Bolo takých nováčkov i viac. Všetci šomreme, prečo sa parník nehýbe. Jeden z Kapošváru —
         z pokolenia Levi
    <sup>
     [
     <a class="footnote" href="#ftn.id2580141" name="id2580141">
      73
     </a>
     ]
    </sup>
    — mal výstup s druhým kapitánom. Obviňuje ho zo zbabelosti. Zaradovali sme sa
         nemálo, keď o tretej popoludní zahvízdal parník. Vyšli sme na palubu, obdivovať velebu
         bory. Držíme sa povrazov, aby nás vietor nehodil. Cestovanie ukázalo sa interesantným — v
         prístave. No keď sme vyšli von! Parník sa hneď nahol, akoby nás chcel vyliať. Ledva som sa
         dotackal do salónu. Fľaše hrkocú, batožina sa kotúľa z kúta do kúta. My v kŕčovitom smiechu
         držíme sa fotelov a stola. Prišraubované sú na podlahu, teda pevné.
   </p>
   <p>
    Cestovateľ z Kapošváru vytiahol pečenú kačku a ujedá si pečene. Zapíja ju, dobre
         opaprikovanú, vínom z kulača. Mladý bohoslovec, Srb z Petrovca, volá na mňa po slovensky zo
         svojej kabíny, aby i ja ľahol. I poslúchol som ho.
   </p>
   <p>
    A tak to išlo do večera, do noci. Stenanie, výkriky zo všetkých strán. I kačka z
         Kapošváru vplávala slávnostne do šálky, ktorú podáva úslužný sklepník obetiam morskej
         choroby. Mne sa razom pozdalo, že nedožijem do desiatej do večera. Na tú hodinu, na
         desiatu, máme byť totiž v Zadre. Hlava bolí: nevieš, či je hlava, či kiahnica. A žalúdok!
         Zdá sa, že narástol ako záčin. Loď len robí svoje skoky. Niekedy zastane, sepne ju ako
         vrece múky — a akoby zastenala i ona. More búcha o boky i o okienko, podchvíľou so šumotom
         prelieva sa po palube. Dvere i ventilácia sú hermeticky zatvorené, pokryté nepremokavým
         plátnom.
   </p>
   <p>
    „Milosrdný bože!“ vykríkol som. Zdalo sa mi, že ma čosi dusí. Hodil by sa do mora, keby
         mohol. A sklepník už je tu so šálkou, chytí ma za hlavu a teší, že však to len kým vybúši…
   </p>
   <p>
    Vysilený, zahanbený akýsi, — studený pot na čele, — hodím sa na posteľ. A skutočne
         poľahčenie, a veľké. Neviem, čo sa viac robilo. Zaspal som tuho. Ráno, keď som sa prebudil,
         parník robí tie isté skoky ako včera večer.
   </p>
   <p>
    „Čo je toto? Kde sme?“ pýtam sa.
   </p>
   <p>
    „Na ceste do Zadra,“ vysvetľuje mi sklepník.
   </p>
   <p>
    „Ako — a či sme včera večer nedošli?“
   </p>
   <p>
    „Bolo nebezpečne. Prenocovali sme na mori.“
   </p>
   <p>
    „A ako?“
   </p>
   <p>
    „Tak!“
   </p>
   <p>
    „A kedy budeme v Zadre?“
   </p>
   <p>
    „Na poludnie.“
   </p>
   <p>
    Chytám sa za hlavu. Parník sa medzitým trápi, ako vie. Vbehol i kapitán v krátkej
         bundičke, v nepremokavom plášti. Čiapku priviazal šatkou, aby ju vietor nestrhol. Širokým
         krokom chodí po salóne a ujedá si rybiu konzervu a zapíja koňakom. A môj vnútorný človek
         protestuje proti takémuto rúhaniu.
   </p>
   <p>
    „Oh, preboha, kapitáne, ako môžete jesť!“ zvolal som v bolestiach. „Mne by každý kúsok
         narástol v ústach…“
   </p>
   <p>
    „Ehe — pomorský život, ťažký život. Zato slúži apetít. A to je zvláštne: čím horší čas,
         tým lepší apetít. Vysvetlite mi to, vy ste preštudovali fyziológiu, i — i —“
   </p>
   <p>
    „A mne neslúži!“
   </p>
   <p>
    „Nič preto. Privyknete.“
   </p>
   <p>
    „Bože ma uchovaj!“
   </p>
   <p>
    „Prosit! Toto je najlepšia medicína, verte mi!“ A podvihol kalištek so žltou tekutinou,
         ktorá až hádže iskry od ohňa.
   </p>
   <p>
    Došli sme do Zadra, lenže až večer o ôsmej. Celý ten turnus nemal som v ústach ničoho. V
         hostinci v Zadre horko-ťažko som strovil dve slané sardely a pohárik vína. To asi tak
         zodpovedalo nálade žalúdka najlepšie. Tak som zas ľahol do kabíny a vstal zajtrajšieho dňa
         o druhej popoludní, keď zahvízdal parník v prístave splitskom. Vyskočil som rozveselený na
         palubu a pohľad na toto slávne mesto pripúta moju pozornosť a ja zabudnem na všetko.
         Náhodou sa mi pohľad zastavil v medzipalubí, tam, kde hrmí parný stroj lode. Akýsi zafúľaný
         človek, možno topič stroja, sedí na zemi, medzi kolenami ohromná cínová misa a či práve
         lavór — ujedá si pozostatky mornárskeho obeda: dlhočizné makaróny zhrúbe prsta v akejsi
         čiernej omáčke. Odvrátil som sa hneď. Prišla mi na um ária z Prodanej nevěsty: „Pomysli, má
         Mařenko, pomysli…“ Zase hneď predvolávam si pred oči Ženíškovho Oldřicha a za ním i driečnu Boženu.
    <sup>
     [
     <a class="footnote" href="#ftn.id2580325" name="id2580325">
      74
     </a>
     ]
    </sup>
    I rukou kývam na môjho súmešťana, ktorého poslali proti mne do Splitu a ktorý
         ma tiež pozdravuje. Robím všetko, čo môžem: no darmo je. Keď vyhodili povraz a parník
         zastal pri moste, ba i schody počali z parníka spúšťať na nábrežie: ja som sa musel prehnúť
         ponad zábradlie a doniesť ostatnú obeť rozhnevanému moru. Splitskí nosiči mohli cele iste
         konštatovať, že som od predvčerajška nemal ničoho v ústach okrem tých dvoch sardel.
   </p>
   <p>
    I po troch dňoch ešte sa mi videlo, že mi Split tancuje pod nohami. A makaróny sa mi dva
         razy prisnili v čiernej omáčke, ale chvalabohu, bez následkov.
   </p>
   <p>
    Prebudil som sa, a tu v susednej kabíne nový nával choroby. Dvere búchajú, vzdychanie,
         výkriky: „Doneste limúna, limúna…“ Zatvoril som oči, nerozmýšľajúc už o ničom. Parník sa
         hojdá sem a tam a v hlave sa mi vidí, že sa mi obracia hruda syra, podľa toho, kam sa nahne
         loď.
   </p>
   <p>
    „V prístave sme, dvíhajte sa!“
   </p>
   <p>
    A skutočne zdá sa mi, loď pláva akoby v páperí. Hladko a ľahučko. Usmial som sa na
         druhov, ktorí prezerajú kabínu, či nevidia v nej neporiadok.
   </p>
   <p>
    „Teda bez následkov!“ poznamenal druh domorodec.
   </p>
   <p>
    „Ako vidíte. I vyspal som sa — ibaže hlava ako dieža.“
   </p>
   <p>
    „Prejde.“
   </p>
   <p>
    Parník zahvízdal, a kým som sa ja umyl, zriadil „batožinu“ — jednoduchú príručnú tašku —
         pristal k brehu. Keď sme vyšli na nábrežie, vďačným srdcom pozrel som na široké, nemotorné
         telo našej Nioby, ktoré pre svoju šírku tak málo sa hojdalo na mori a pomyslel: ,Mohlo byť
         i sto ráz horšie…‘
   </p>
   <p>
    Pristali sme v Gruži, lebo parníky málokedy idú do prístavu v Dubrovniku. Ináč Gruž je
         len asi dvadsať minút od Dubrovnika. A i na tú nepatrnú vzdialenosť čaká tu celá armáda
         dobrých fiakrov, ktoré ťa odvezú, kam len chceš za takú cenu, ako v samej Viedni alebo
         Paríži. Vysadli sme i my do jedného, ktorého majiteľ sa nám veľmi „dúfanlive“ poklonkoval.
   </p>
   <p>
    Fiakre letia jeden za druhým sťa na dostihoch, každý so svojou obeťou. Pekné domce
         gružské zostávajú za nami, i prístav, obstúpený zelenými kopcami. Lebo kopce tu nie sú
         holé, fádne, vyplákané od dažďov: všetky sú zaodeté v nádhernú, bujnú zeleň. I stráne,
         pokryté stromovím a sadmi, akoby vysmiate nám kynuli. Ukáže sa na nich tu vkusný domec, tu
         palácik i koketná vila. Ani čo by si bol vyšiel razom z Dalmácie do akéhosi neznámeho
         kraja.
   </p>
   <p>
    A pôda je i tu kamenitá, lenže kamenie pokryté je trávou a stromovím. A to i na
         miestach, kde o to nepečuje ruka ľudská. Také, hľa, divy vyvádza voda! Tu jej je všade
         dostatok. Stromovia nájdeš rôzne druhy, ovocné i okrasné. Vidno i lipy, rozrastené, košaté,
         i staré platany. Olivy a figy sú omnoho krajšie i rozvinutejšie, než v druhých krajoch
         Dalmácie. Cyprusy sú skoro ako jedľa a svojím štíhlym, koketným vzrastom dodávajú kraju
         zvláštny ráz. Videl som tu i starých známych — kaktusy. Tu rastú pri cestách a v múroch.
         List dosahuje do pása odrastenému človeku. Mnohé počali hnať do kvetu, ale ešte nezakvitol
         ani jeden stvol. Tieto stvoly sú hrubé ako stehno a vysoké päť-sedem metrov.
   </p>
   <p>
    Koč sa skoro vyšvihol na výšinu, pod ňou bralo, o ktoré bije „vysoké“ more. Výhľad sa
         nesie po mori a tratí sa tam, kde v parách a hmle sníme sa nebo s morom: dva pojmy, ktoré
         nosia v sebe predstavu nekonečnosti. Toto je „Bella vista“.
    <sup>
     [
     <a class="footnote" href="#ftn.id2580486" name="id2580486">
      75
     </a>
     ]
    </sup>
    Dnes je more rozbúrené, na ňom sa preháňajú pary a spenené vlny tamdolu v
         priepasti s divokým besom ženú sa k bralu a s hukotom sa rozrážajú o skaliská.
   </p>
   <p>
    Odtiaľto sa spúšťa cesta miernym svahom pomedzi záhrady a elegantné domy do mesta. Toto
         predmestie je najkrajšia časť Dubrovnika. Z neho sa zahne cesta, akoby do „gustirny“, t. j.
         do studne, popri mestských hradbách prejde bránou a už sme na hlavnej ulici Dubrovnika — na
         Štradune. Podchvíľou sa ti mení panoráma, že nemáš ani kedy vnímať a kochať sa v
         prekvapujúcich pohľadoch. Štradunom sme prešli za chvíľku, kde sú domy všetky jednakej
         výšky i jednakých rozmerov: vyzerá to ako vojsko v gliede; zahli sme vpravo popri kostole
         sv. Vlaha a našli sa na námestí, na ktorom predávajú pomaranče a zelený hrášok a fazuľu,
         kde stojí i socha dubrovnického poetu, starého Gundulića.
    <sup>
     [
     <a class="footnote" href="#ftn.id2580531" name="id2580531">
      76
     </a>
     ]
    </sup>
    Tu je i Hôtel de la Ville.
   </p>
   <p>
    Majiteľ splitského hotela nás bol doň oznámil. No izby našli sme zaplnené. Na schodoch
         sa tisli a rehtali všetci „reisenderi“, ktorí nás síce predbehli, ale tiež nedostali izby.
         Prijali nás so smiechom škodoradostným a drzým. Súdruh z Prahy nemohol ho preniesť a
         napomenul ich vážne. Súdruh domorodec im riekol po taliansky, aby lepšie rozumeli: „Lepšie
         by vám pristalo pásť kozy, než sa vydávať za obchodníkov.“ Ja som ho zas pokarhal po
         nemecky: „Divím sa, že sa zapodievate takou bagážou.“ Na tú bombu nastalo veľké utíšenie v
         Izraeli. Výstup tento nemal žiadnych druhých následkov, ibaže nám páni celé dva dni, keď
         nás stretli, strúhali poklony ozaj „hliboké“.
   </p>
   <p>
    Ináč nás hotelier umiestil v hoteli Lacroma.
    <sup>
     [
     <a class="footnote" href="#ftn.id2580582" name="id2580582">
      77
     </a>
     ]
    </sup>
    Hotelík to čistý, leží v meste, má výhľad na more a obsluha je cele domácka;
         kúpeľ v dome a ceny veľmi mierne.
   </p>
   <p>
    Mali sme síce zosadnúť v hoteli Imperiál, ktorý je vystavený s veľkým luxusom za domáci
         a viedenský kapitál. Súdruh z Prahy snáď by sa nebol protivil, no mne takéto hotely nie sú
         sympatické. Byť na ich nudných obedoch, stýkať sa so spoločnosťou, ktorá je tak exkluzívna,
         a k tomu troviť viac, než je nutne potrebné: to by bolo vari primoc obetí za tú slávu, že
         si býval v Imperiále. Obed sme strávili v hoteli de la Ville, kde sa jedáva veľmi dobre,
         čisto, hojne a lacno. Ostatne presvedčili sme sa, že väčšina cestovateľov holduje tým istým
         zásadám ako my.
   </p>
   <p>
    Moji druhovia odišli si po obede ľahnúť. Ja som sa na lodi bol anticipando
    <sup>
     [
     <a class="footnote" href="#ftn.id2580633" name="id2580633">
      78
     </a>
     ]
    </sup>
    vyspal; odišiel som teda do kaviarne, ktorá stojí oproti kostolu sv. Vlaha. Tu
         sú vlastne koncentrované všetky hlavné budovy starej republiky. Katedrála, mestské divadlo,
         kňazov dvor i stará mincovňa a spomenutý kostol sv. Vlaha, patróna mesta.
   </p>
   <p>
    Prezerám noviny a menovite, čo nového na Kube. No okrem veľkolepých príprav nemôžem sa
         ničoho dočítať. Odložím noviny a prezerám si obecenstvo, ktorého je hojnosť na ulici. Je
         deň Vstúpenia; nie div, že je živo. Prechodia tu húfy sedliakov a sedliačok z okolia v
         skvelých národných krojoch. Vidno i takých, čo sa neobliekli sviatočne: sú to chlapi ako
         jedle, vysokí, chudorľaví, v bielych nohaviciach, bielej halene s pásom. Na nohách opánky a
         tiež súkenné kopicia do kolien, opatrené háčkami. To sú pravoslávni z blízkej Hercegoviny a
         snáď i z Krivošia. Ich „Spasovo“
    <sup>
     [
     <a class="footnote" href="#ftn.id2580678" name="id2580678">
      79
     </a>
     ]
    </sup>
    bude až o niekoľko dní.
   </p>
   <p>
    Zato ľud z vidieka je vyparádený, urastený, červený. Nevidno na ňom biedy a tvrdej
         roboty, ako na predošlých. Ženy sú vyobliekané pestro a čisto, že to až zaslepuje oči v
         tomto skvelom poludňajšom slnci. Šatky na hlavách, biele alebo červené, s prehodenými
         rožkami, sedia im koketne a zdobia ich zdravé, červené tváre. Košeľa i sukňa biela, okolo
         hrdla zlatá reťaz — to všetko len dvíha pôvab ich kroja. Prechádzajú sa v skupinách a
         veselo štebotajú, akoby boli doma. Tu i tu sa ukáže klasická postava írečitého mešťana,
         teda „republikána“.
    <sup>
     [
     <a class="footnote" href="#ftn.id2580715" name="id2580715">
      80
     </a>
     ]
    </sup>
    Modré nohavice do kolien, tak široké, že by sa do nich spratalo tri miery
         hrachu; menovite to, kde sa sedí — biele pančuchy, topánky moderné, kabátik do pása s
         vyšívanými rukávy, na ňom pruslek, tiež zlatom vyšívaný, široký pás, žltý alebo červený, na
         hlave fez s ťažkou kystkou a v ruke — to je vlastne hlavné — čibuk ako priehrštie na dlhom
         pipasári. Vykračuje si hrdo a len tak cez plece pozrie na nás úbohých Dalmatíncov. On sa
         totiž nepovažuje za Dalmatínca. Skoro každý je vypasený, takže jeho nesmierne nohavice ani
         veľmi nelogajú na ňom. Majú i svoj dialekt: trochu „naški“,
    <sup>
     [
     <a class="footnote" href="#ftn.id2580748" name="id2580748">
      81
     </a>
     ]
    </sup>
    trochu taliansky — tak ako my nerepublikáni po ostrovoch.
   </p>
   <p>
    Obecenstvo v kaviarni najviac parluje, niektorí zas — možno cudzinci — idú „in die deutsch“,
    <sup>
     [
     <a class="footnote" href="#ftn.id2580767" name="id2580767">
      82
     </a>
     ]
    </sup>
    málokto sa ozve po naški. Už tu môžeš urobiť diagnózu, že Dubrovnik oplýva
         vojskom. Celé grupy dôstojníctva tisnú sa okolo stolíkov, alebo sa tmolia s tágom okolo
         biliardov. Čo sú Nemci, tí sem došli z Imperiálu. Prišli sem užiť trochu občianskej
         jednoduchosti. Vidíš medzi nimi indivíduá vo fantastických krojoch. Keď sa vyberali do
         Dalmácie, možno, mysleli si, že je to čosi a la najtemnejšia Afrika a oni budú hrať rolu ak
         nie starého Kolumba, teda aspoň geniálneho a praktického Stanleya.
    <sup>
     [
     <a class="footnote" href="#ftn.id2580787" name="id2580787">
      83
     </a>
     ]
    </sup>
   </p>
   <p>
    Kým moji súdruhovia odpočívali, ja nielen že som sa okúpal, ale i vynašiel jedného,
         ktorý je „z našej dediny“ a osadený tu v meste. Keď som ho doviedol do kaviarne, už moji
         súdruhovia tam oddychovali. Keďže bolo štyri popoludní, času dosť i na väčší výlet —
         rozhodli sme, že pôjdeme na Lokrum.
   </p>
   <p>
    Urobili sme pár krokov okolo divadla a našli sa — v dubrovnickom prístave. Je to vlastne
         len „príručný“ prístav. Rozosmial som sa, keď som ho videl. Dva tucty člnov a člnkov,
         niekoľko lodičiek, dve-tri plachtovky a prístav je plný „kao šipak“ — granátové jablko.
         Nestačil by ani flote san-marinskej.
    <sup>
     [
     <a class="footnote" href="#ftn.id2580830" name="id2580830">
      84
     </a>
     ]
    </sup>
   </p>
   <p>
    Len čo sme sa obzreli, už stojí pred nami mornár s cigaretou v ústach.
   </p>
   <p>
    „Páni idú na Lokrum. Môžem snáď v niečom poslúžiť?“ Tak uhladene hovoria v republike i
         mornári.
   </p>
   <p>
    „Áno. Koľko pýtaš?“
   </p>
   <p>
    „Dva zlaté.“
   </p>
   <p>
    „Čo — dva zlaté? Ako to? Osemdesiat.“
   </p>
   <p>
    „Osemdesiat, páni moji, nemožno. Dva zlaté rovno a ja som na vaše „raspoloženje“.“
    <sup>
     [
     <a class="footnote" href="#ftn.id2580869" name="id2580869">
      85
     </a>
     ]
    </sup>
   </p>
   <p>
    Vyjednávanie sa nevydarilo. On pýtal mnoho, my dávali málo. Vraciame sa o chviľu, zas
         druhý mornár, i ten veľmi uhladený. Ale cena tá istá a pevná, pevná. Keď sme chceli odísť,
         on za nami a rečie nám:
   </p>
   <p>
    „Páni, niže dvoch zlatých nedostanete člna. Uvidíte.“
   </p>
   <p>
    „Dohovorili sa, loptoši!“ vykríkol druh domorodec. „A ja ti zas povedám, že dve zlatky
         od nás nikto nedostane. Zachovaj si!“
   </p>
   <p>
    „Adijó!“ A zdvorile sa nám uklonil.
   </p>
   <p>
    Teda z výletu nič. A ja som sa tajne zaradoval. Usmieva sa síce vábne zelené Lokrum
    <sup>
     [
     <a class="footnote" href="#ftn.id2580912" name="id2580912">
      86
     </a>
     ]
    </sup>
    — tuskulum Maximiliána a Rudolfa: no medzi ostrovom a prístavom je predsa len
         kúsok mora a to je od južiny dokonale rozihrané. Práve dostatočné, aby človek
         indisponovaný, kým sa ta na člne dovlečie, „napitao kanjce“ — nakŕmil kaňce. (Kanec je
         ryba, ktorá žije medzi kamením, je malá, ale dravá a menovite na mäso úlipná.)
   </p>
   <p>
    „A my urobme výlet do Sv. Štefana. Na fiakri dvadsať minút,“ navrhuje dubrovnický náš
         priateľ. A tak sa i stalo. Cestou nás napopáckali jeho dvaja šarvanci — nebolo ich doma,
         keď som bol u nich, i hneď utiekli z domu hľadať „strýka zo S….“ Takto teda v dvojnásobnom
         množstve sme vsadli do fiakra. Mohol nás bezpečne čítať.
   </p>
   <p>
    Išli sme tou istou cestou, ktorou sme prišli. Obzerali sme si podrobnejšie vily a
         záhrady z oboch strán cesty. Videli sme i nemocnicu, vystavenú na návrší medzi stromovím, i
         to nad samým morom. Trochu ďalej za vŕškom, v neveľkom údolí ukázala sa rozsiahla kasáreň,
         vlastne celá kolónia kasární a magazínov, nových, moderných. Ináč okolo nich mŕtvo a pusto.
         Slnko až uráža, ako pečie o biele steny a priestranstvo, bielym pieskom vysypané. V Gruži
         sme zahli vpravo od prístavu popod stráň, pokrytú krásnymi záhradami a posiatu vkusnými
         domami a vilami. V prístave sú zakotvené bárky, kupecké lode, kotery
    <sup>
     [
     <a class="footnote" href="#ftn.id2580984" name="id2580984">
      87
     </a>
     ]
    </sup>
    i elegantné parníky dubrovnickej parolodnej spoločnosti, ktorá veľmi skvitla a
         vysiela svoje lode do Anglicka a zas do prístavov ruských na mori Čiernom a Azovskom.
   </p>
   <p>
    V hostincoch a záhradách vysedujú mornári a výletníci z mesta. Popíjajú kávu a mnohí i
         pivo. Jesto tu niekoľko plachtových lodí, na ktorých ti namerajú dosť lacno „lipoga,
         crnoga“, ba vidíš i lode so zafúľanými plachtami na žlto: lode talianske s vínom
         talianskym. Okolo nich trma-vrma, larma a spev.
   </p>
   <p>
    Cesta ide po brehu rieky Rijeky, ktorá po krátkej ceste sotva prelomila tuhú reťaz
         holých prímorských vrchov, širokým voľným tokom vlieva sa do zálivu Gružského. Sv. Stipan
         je malá dedinka, čosi výstavnejšia, no polohu má krásnu na brehu Rijeky. Na proťajšej
         strane rozkladajú sa tiež dedinky, vily a domce v záhradách dobre opatrovaných. Mosta
         nieto, ľudia sa prevážajú na člnoch. Ba tu som videl i čosi hypermoderného: vodný
         velocipéd. Je to čln s dvoma pármi kolies, na ktoré treba práve tak šliapať, ako na
         velocipéde.
   </p>
   <p>
    Cesta končí sa znezrady pri brale a fiaker sa obrátil. My že nejako obídeme bralo a po
         brehu pôjdeme dohora: ale nemožno ani pešky. Pohľad stadiaľto je veľkolepý na Rijeku i
         okolie. Brehy až bujno zelené, úrodné — no vrchy holé, pusté, ako kdekoľvek inde v
         Dalmácii. To pôsobí veľmi mocným kontrastom. Prešli sme dedinou, pozhovárali sa so
         ženičkami, ktoré vysedujú na ulici a držia svoje nedeľňajšie „selo“, práve ako i naše
         ženičky na Slovensku. Vsadli sme do voza a tou istou cestou vrátili sa do mesta. Výlet na
         člne hore Rijekou až ta, kde si razí cestu pomedzi vrchy, ponechali sme si „napotom“. Kedy
         to bude?
   </p>
   <p>
    Keď sme prišli pred hotel Imperiál, zastavil nás hustý zástup sveta. Tu je „Platzmuzik“,
    <sup>
     [
     <a class="footnote" href="#ftn.id2581064" name="id2581064">
      88
     </a>
     ]
    </sup>
    robí ju civilná kapela. Veľkí páni z hotela porozkladali sa po verandách,
         balkónoch a pavlačiach, všetko vycifrovaných pozlátkou, alebo sa uponížili nižšie, do
         parku. Park v dalmatínskom zmysle — ináč by to bola len záhrada, alebo pomerne k domu —
         záhradôčka, s tuctom borov a niekoľko paliem, ináč vzorne držaná. Plebejské publikum robí
         po prašnej ceste promenádu a akoby defiluje pred veľkými pánmi tamhore v parku a po
         balkónoch. Vidíte tu driečne dievčatá i ženy, štebotajúce po taliansky a kde-tu i po
         chorvátsky. Začuli sme kde-tu i slovo po nemecky. Niektorí z hostí hotela vracajú sa s
         fotografickými aparátmi, prechodiac dosť ľahostajne okolo malých ľudí.
   </p>
   <p>
    Dubrovnik teda dosiahol, za čím túži celá Dalmácia. Hotel na európskom niveau. A je to
         skutočne hotel prvého stupňa. Nájdeš tam: direkciu, služobníctvo, a to všade, v izbách i
         koridoroch a jedálňach, elektrické svetlo dnu i vonku, všetko pohodlie a luxus, ľad z
         Triestu a či zo Splitu, pivo plzenské i Pschorr; jedlá teplé, studené i prihrievané.
         Studené dochádzajú z Triestu, tak i torty a druhé cukrárske články. I rybäcina sa dostáva z
         Triestu, a síce na takýto spôsob. V Prímorí ulovia plný parník skužov, alebo tuňaciny,
         hajde s nimi rovno do Triestu. Tam sa to predá odpoly darmo. Z nich spravia konzervy a tie
         za drahý groš idú do hotela Imperiál. V hoteli ide všetko — to sa rozumie — „in die
         deutsch“. Spytoval som sa veľmi podrobne, kto v Dubrovniku má vlastne osoh z tohto hotela:
         či krajčír alebo kupec, práčka alebo hostinský, rybár alebo ten sedliak z vidieka. Nikde
         som sa nedozvedel ničoho. Zato má Dubrovnik: kus nemeckej kultúry, ktorá sa počína chytať i
         obyvateľstva; voľnejšie mravy, lebo veľkí páni v istých veciach holdujú demokratickým
         zásadám, a konečne výhoda, že je tu kolónia ľudí chorľavých a nakazených všakovými
         chorobami. Potom drahota v meste, menovite na byty. Teda výhoda pre majiteľov domov.
   </p>
   <p>
    Keď vyšla najavo veľká mizéria hospodárska Dalmácie a nedala sa už nijako zakryť, vláda
         sa odhodlala k veľkému činu: dala založiť spolok na zvelebenie Dalmácie. Predsedom toho
         spolku je gróf Harrach,
    <sup>
     [
     <a class="footnote" href="#ftn.id2581146" name="id2581146">
      89
     </a>
     ]
    </sup>
    do spolku pristúpila celá aristokracia, i peňažná. Teda biedam sa ide pomáhať
         „spoločenskou cestou“. A keďže v spolku sú veľkí páni, oni vedia len o svojej biede v
         Dalmácii: že niet poriadnych hotelov. Tak sa stalo, že spolok vzal do projektu stavať
         hotely a la Imperiál. Ako tie odstránia biedu, to nikto dnes nezná.
   </p>
   <p>
    Medzitým koreň biedy je v tom, že slobodno víno talianske dovážať, ktoré zničilo
         konkurenciou jediný produkt Dalmácie. Itália vraj za tento ústupok pristúpila k
         trojčlenovému spolku.
    <sup>
     [
     <a class="footnote" href="#ftn.id2581180" name="id2581180">
      90
     </a>
     ]
    </sup>
    Teda trovy slávneho trojčlenového spolku platí Dalmácia a dostáva za to: ročitú
         podporu niekoľko sto tisíc, daň od pálenky, vlastne kotla a pod., keď víno sa nevypláca,
         nemožno ani pole dokonale obrábať, tak padá teda vinárstvo. Potom koľko zeme leží
         neobrobenej, lebo tráva nerastie. Nieto vody; a na vodné rezervoáry, kanále, zavodňovanie
         nieto zas peňazí. Vrchy sú holé, pusté — nemá ich kto zalesňovať. A to by nebola robota tak
         ťažká. Ale zase nieto groší…
   </p>
   <p>
    A koľko na druhom poli zanedbanosti!
   </p>
   <p>
    Hotely, kúpele — to má byť akoby flajster na všetky tieto rany. Povrchný cestovateľ už
         potom bude môcť zvelebovať veľký pokrok zeme. Sťa v Bosne a Hercegovine. Ináč to predsa len
         budú Poťomkinove dediny.
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2579730" name="ftn.id2579730">
        68
       </a>
       ]
      </sup>
      <span class="emphasis">
       <em>
        Niobe
       </em>
      </span>
      — meno lode, podľa postavy z gréckej mytológie, ktorá
               sa i s deťmi premenila na skalu
     </p>
    </div>
    <div class="footnote">
     <p>
      <sup>
       [
       <a class="para" href="#id2579756" name="ftn.id2579756">
        69
       </a>
       ]
      </sup>
      <span class="emphasis">
       <em>
        Denique
       </em>
      </span>
      (lat.) — napokon, vôbec
     </p>
    </div>
    <div class="footnote">
     <p>
      <sup>
       [
       <a class="para" href="#id2579833" name="ftn.id2579833">
        70
       </a>
       ]
      </sup>
      <span class="emphasis">
       <em>
        Corcyra nigra
       </em>
      </span>
      (lat.) — čierna Korkyra, starý názov ostrova
               Korčula
     </p>
    </div>
    <div class="footnote">
     <p>
      <sup>
       [
       <a class="para" href="#id2579883" name="ftn.id2579883">
        71
       </a>
       ]
      </sup>
      <span class="emphasis">
       <em>
        … sa mi pozdávalo, že Jožko Brežný mal len včera promóciu
       </em>
      </span>
      —
               Jozef Brežný (1861 — 1920), rodák z Kysuckého Nového Mesta, pracoval v pražskom
               slovenskom spolku Detvan v rokoch 1882 — 1886, kde s ním pôsobil od roku 1885 i
               Kukučín. Bol neskôr lekárom v Galante, pôsobil i ako publicista a prekladateľ z
               ruštiny. Kukučín ho spomínal napr. v črte Zo študentských časov z roku 1904. (Martin
               Kukučín, Dielo VI, Bratislava SVKL 1960, 124 — 147)
     </p>
    </div>
    <div class="footnote">
     <p>
      <sup>
       [
       <a class="para" href="#id2579910" name="ftn.id2579910">
        72
       </a>
       ]
      </sup>
      <span class="emphasis">
       <em>
        kráčam na Vinohrady
       </em>
      </span>
      — Kukučín za svojich pražských štúdií
               ozaj býval na Kráľovských Vinohradoch. Svoj byt častejšie spomína v prácach s
               pražskou tematikou, napr. v Zápiskoch zo smutného domu (1894) a i.
     </p>
    </div>
    <div class="footnote">
     <p>
      <sup>
       [
       <a class="para" href="#id2580141" name="ftn.id2580141">
        73
       </a>
       ]
      </sup>
      <span class="emphasis">
       <em>
        Levi
       </em>
      </span>
      — starý izraelský rod v Starom Zákone
     </p>
    </div>
    <div class="footnote">
     <p>
      <sup>
       [
       <a class="para" href="#id2580325" name="ftn.id2580325">
        74
       </a>
       ]
      </sup>
      <span class="emphasis">
       <em>
        Ženíškovho Oldřicha a za ním i driečnu Boženu
       </em>
      </span>
      — František
               Ženíšek (1849 — 1916), predstaviteľ generácie Národného divadla, ktorá robila výzdobu
               Národného divadla v Prahe. Bol maliarom slávnostných historických obrazov.
     </p>
    </div>
    <div class="footnote">
     <p>
      <sup>
       [
       <a class="para" href="#id2580486" name="ftn.id2580486">
        75
       </a>
       ]
      </sup>
      <span class="emphasis">
       <em>
        „Bella vista“
       </em>
      </span>
      (tal.) — krásny pohľad
     </p>
    </div>
    <div class="footnote">
     <p>
      <sup>
       [
       <a class="para" href="#id2580531" name="ftn.id2580531">
        76
       </a>
       ]
      </sup>
      <span class="emphasis">
       <em>
        dubrovnického poetu, starého Gundulića
       </em>
      </span>
      — Ivan Gundulić (1588
               — 1638), jeden z najvýznamnejších predstaviteľov staršej chorvátskej
               literatúry
     </p>
    </div>
    <div class="footnote">
     <p>
      <sup>
       [
       <a class="para" href="#id2580582" name="ftn.id2580582">
        77
       </a>
       ]
      </sup>
      <span class="emphasis">
       <em>
        Lacroma
       </em>
      </span>
      — meno hotela, nazvaného talianskym názvom
               juhoslovanského ostrova v Adriatickom mori Lokrum. Ostrov je položený naproti
               Dubrovníku.
     </p>
    </div>
    <div class="footnote">
     <p>
      <sup>
       [
       <a class="para" href="#id2580633" name="ftn.id2580633">
        78
       </a>
       ]
      </sup>
      <span class="emphasis">
       <em>
        anticipando
       </em>
      </span>
      (lat.) — dopredu, vopred
     </p>
    </div>
    <div class="footnote">
     <p>
      <sup>
       [
       <a class="para" href="#id2580678" name="ftn.id2580678">
        79
       </a>
       ]
      </sup>
      <span class="emphasis">
       <em>
        „Spasovo“
       </em>
      </span>
      (chorv.) — Cirkevný sviatok; nanebevstúpenie
     </p>
    </div>
    <div class="footnote">
     <p>
      <sup>
       [
       <a class="para" href="#id2580715" name="ftn.id2580715">
        80
       </a>
       ]
      </sup>
      <span class="emphasis">
       <em>
        „republikán“
       </em>
      </span>
      — prívrženec dubrovnickej republiky
     </p>
    </div>
    <div class="footnote">
     <p>
      <sup>
       [
       <a class="para" href="#id2580748" name="ftn.id2580748">
        81
       </a>
       ]
      </sup>
      <span class="emphasis">
       <em>
        „naški“
       </em>
      </span>
      (chorv.) — po našsky, po našom
     </p>
    </div>
    <div class="footnote">
     <p>
      <sup>
       [
       <a class="para" href="#id2580767" name="ftn.id2580767">
        82
       </a>
       ]
      </sup>
      <span class="emphasis">
       <em>
        „in die deutsch“
       </em>
      </span>
      (nem.) — do nemčiny
     </p>
    </div>
    <div class="footnote">
     <p>
      <sup>
       [
       <a class="para" href="#id2580787" name="ftn.id2580787">
        83
       </a>
       ]
      </sup>
      <span class="emphasis">
       <em>
        geniálny a praktický Stanley
       </em>
      </span>
      — Henry Morton, vlastným menom
               John Rowland (1841 — 1904), slávny anglický cestovateľ po Afrike. Objavil a preskúmal
               údolie Konga.
     </p>
    </div>
    <div class="footnote">
     <p>
      <sup>
       [
       <a class="para" href="#id2580830" name="ftn.id2580830">
        84
       </a>
       ]
      </sup>
      <span class="emphasis">
       <em>
        flota san-marinská
       </em>
      </span>
      — loďstvo San Marina, štátu v strednom
               Taliansku
     </p>
    </div>
    <div class="footnote">
     <p>
      <sup>
       [
       <a class="para" href="#id2580869" name="ftn.id2580869">
        85
       </a>
       ]
      </sup>
      <span class="emphasis">
       <em>
        som na vaše „raspoloženje“
       </em>
      </span>
      (chorv.) — Som vám k dispozícii, k
               službám
     </p>
    </div>
    <div class="footnote">
     <p>
      <sup>
       [
       <a class="para" href="#id2580912" name="ftn.id2580912">
        86
       </a>
       ]
      </sup>
      <span class="emphasis">
       <em>
        Lokrum
       </em>
      </span>
      — tuskulum Maximiliána a Rudolfa — Lacroma,
               Juhoslovanský ostrovček naproti Dubrovníku. Je skalnatý, zarastaný krásnou
               subtropickou kvetenou. Prvými majiteľmi boli benediktíni. Roku 1815 ho i s
               Dubrovníkom získalo Rakúsko. Patrilo dvom členom habsburského rodu: mexickému
               cisárovi Maximiliánovi (1832 — 1867) a arcikniežaťu a korunnému princovi Rudolfovi
               (1858 — 1889)
     </p>
    </div>
    <div class="footnote">
     <p>
      <sup>
       [
       <a class="para" href="#id2580984" name="ftn.id2580984">
        87
       </a>
       ]
      </sup>
      <span class="emphasis">
       <em>
        koter
       </em>
      </span>
      — malá dvojplachtová športová loď
     </p>
    </div>
    <div class="footnote">
     <p>
      <sup>
       [
       <a class="para" href="#id2581064" name="ftn.id2581064">
        88
       </a>
       ]
      </sup>
      <span class="emphasis">
       <em>
        „Platzmusik“
       </em>
      </span>
      (nem.) — hudba na námestí
     </p>
    </div>
    <div class="footnote">
     <p>
      <sup>
       [
       <a class="para" href="#id2581146" name="ftn.id2581146">
        89
       </a>
       ]
      </sup>
      <span class="emphasis">
       <em>
        gróf Harrach
       </em>
      </span>
      — Jan Nepomuk Harrach (1828 — 1909),
               podporovateľ českého a slovanského národného a politického života
     </p>
    </div>
    <div class="footnote">
     <p>
      <sup>
       [
       <a class="para" href="#id2581180" name="ftn.id2581180">
        90
       </a>
       ]
      </sup>
      <span class="emphasis">
       <em>
        trojčlenný spolok
       </em>
      </span>
      — Rakúsko-Nemecko a Taliansko
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2581223">
       </a>
       5
      </h2>
     </div>
    </div>
   </div>
   <p>
   </p>
   <p>
   </p>
   <p>
    Po koncerte sme sa trochu potúlali po bralách a úskaliach, ktoré visia nad samým morom,
         teraz náramne rozmiešaným. I po nich sa tiahnu staré múry republiky, zhusťujúc sa na
         strminách vo fantastické bašty so zubatými obrubami i tvrdé veže. Takým pancierom sa
         obohnala republika, aby ju jej sestra, nenásytná Venécia, od samej lásky neprehltla. Medzi
         bralami a úskaliami more sa krúti, vrie ako v kotle, hádžuc špinavú penu o skaliská. Slama,
         seno, drva, vôbec čo sa v mori našlo, možno od samej Itálie — donesené sem prúdom morským a
         vetrom; tu sa to hromadí a krúti, kým nezaduje zas vietor od sucha a nevyženie to všetko ta
         kamsi ďaleko do neznámych končín. Kúpanie v týchto miestach — a jesto tu kúpanisko dosť
         dobre zariadené — sotva bude podávať veľký pôžitok, keď je i málo južiny; práve pre tie
         smeti.
   </p>
   <p>
    Keď sme došli na Štradun, tam bolo veľmi živo. Ako obyčajne podvečer, vyšiel kto len
         môže na prechádzku. Tým viac sveta, že je dnes Vstúpenie. Prekvapila nás veľká sila
         lastovičiek, a to skalných, ktoré s nesmiernym škrekom obletujú nad mestom. Sťa roj včiel.
         Toto je najspoľahlivejšia polícia. Kým sú tu, do tých čias nevidíš komára. Škoda, že
         odletujú už v auguste, snáď do studenejších končín: a vtedy sa spustí na Dubrovnik božia
         kára — komáre. Čo znamená komár v týchto krajoch, aký má kultúrny a sociálny význam,
         najlepšie oceníš, keď si sa celú noc prehádzal v posteli, počúvajúc ich tenkú muziku a
         zajtra ráno prezeral opuchliny po tvári a rukách. Taká opuchlina nielen že trvá tri dni,
         ale i svrbí tri dni.
   </p>
   <p>
    Spred kaviarne sme videli plagát neobyčajných rozmerov a čudovatej podoby. To sa
         rozumie, že sme ho prečítali. Znie:
    <span class="emphasis">
     <em>
      La drammatica Compagnia della Sig-na G.
            Catalani diretta dal Cav. Enrico Dominici. Questa sera Giovedi 19 Maggio 1898
     </em>
    </span>
   </p>
   <p>
   </p>
   <div class="literallayout">
    <p>
     <span class="emphasis">
      <em>
       alle ore 8 precise rappresentera:
      </em>
     </span>
     <br/>
     <span class="emphasis">
      <em>
       Sull’ Oceano
      </em>
     </span>
     <br/>
     <span class="emphasis">
      <em>
       o
      </em>
     </span>
     <br/>
     <span class="emphasis">
      <em>
       L’emigrazione Albanese.
      </em>
     </span>
     <br/>
     <span class="emphasis">
      <em>
       Dramma in 4 atti atď. atď. —
      </em>
     </span>
     <br/>
    </p>
   </div>
   <p>
   </p>
   <p>
    pri tom pripojené výkriky:
    <span class="emphasis">
     <em>
      Nuovissimo! Grandiosa novita!
     </em>
    </span>
    A na čele
         plagátu veľkými literami:
    <span class="emphasis">
     <em>
      Dramma spettacoloso!!!
     </em>
    </span>
    <sup>
     [
     <a class="footnote" href="#ftn.id2581358" name="id2581358">
      91
     </a>
     ]
    </sup>
    Priateľ z Prahy oživol, keď to prečítal, a hneď rozhodol:
   </p>
   <p>
    „Když je to takovej špektákl, tož’ se můžem na to podívat.“
   </p>
   <p>
    Kúpili sme karty a „precise“ na ôsmu hodinu
    <span class="emphasis">
     <em>
      ne
     </em>
    </span>
    vstúpili sme do
         divadelnej dvorany. Priateľ z Prahy si robil totiž divadelnú toaletu a tá nám ujala skoro
         pol prvého dejstva nesmrteľnej drámy pána L. R. Montecchiho.
    <sup>
     [
     <a class="footnote" href="#ftn.id2581405" name="id2581405">
      92
     </a>
     ]
    </sup>
    Keď sme vstúpili do dvorany, vpadli sme hneď in medias res, ba tuším už i jedna
         z figúr zahynula smrťou ukrutnou. Dosť na tom, život na javisku už tiekol plným prúdom.
   </p>
   <p>
    Albánsky patriot Genzio Mikrović zorganizuje emigráciu do Južnej Ameriky, že tam založí
         slobodný albánsky štát. On by bol snáď kráľom toho nádejného štátu. Je tam i malá dievčica
         Usca (naozaj dáma dosť „úzka“), do ktorej je starý Genzio zaľúbený až po uši. V Amerike
         chce sa s ňou zobrať. Prečo nie zaraz, prečo práve v Amerike — to sme pre priateľovu
         toaletu zameškali z expozície drámy. Má tam i chovanca, ktorý potajomne miluje Uscu a ona
         jeho. Ide to tak vulkanicky napred, až konečne Usca otrávi starého, ten vyhodí svoju loď do
         povetria, zaľúbenci akosi vyplávajú na breh, ale tiež zahynú. A tak vlastne zahynie všetko,
         i „Fiamma“
    <sup>
     [
     <a class="footnote" href="#ftn.id2581454" name="id2581454">
      93
     </a>
     ]
    </sup>
    — tak sa zovie loď, na ktorej sa napínavý dej odohráva, tu na palube, tu v
         salóne.
   </p>
   <p>
    My, pravda, sme nedočkali konca. Keď sme videli, ako krešú očima, škrípajú zubami,
         dvíhajú sekery a handžáre, ako náruživá Usca vyvracia oči sťa moderná panna z porcelánu,
         ktorá vie i oči otvárať, ako sa jej hruď nadúva a ústa potrhávajú: tu sme boli hneď na
         čistom, že si títo ľudia nedávajú platiť vstupné len tak nič po nič, ale že tu bude i krvi.
         Cítili sme sústrasť menovite so starým Genziom, ktorý od kriku zachrípol. Musí vdýchnuť
         hlboko, koľko len stačí opasok, aby nabral pary. Brucho sa mu pritom naduje a na sluchách
         jarky znoja odniesli ryžovú múku.
   </p>
   <p>
    Prešiel prvý dej bez zvláštnej prekážky. Pred javiskom, akoby zo zeme vyrástla, sedí
         odrazu civilná kapela. Tá istá, čo koncertovala pred hotelom. Zavzneli trúby a fanfáry,
         zadudneli bubny a kotly — vlasy ti dupkom vstávajú od primasívneho muzikálneho pôžitku.
         Táto kapela mohla by s prospechom hrať nielen v divadle, ale i na námestí, snáď i na
         bojišti. Kanóny by ju sotva prehlušili. Druh z Prahy utiera znoj z čela a šepoce si pod
         nos: „Turecká muzika, ta srdce proniká…“ Spoza opony čuť hurt, ako prenáša náradie a stavia
         dekorácie „výkonný personál“. Dierkou na opone zaiskrí tu čierne oko náruživej Uscy,
         vlastne signoriny Catalani, alebo krvou podliate oko (iste od veľkého kriku) cavaliera
         Enrica Dominici. Prezerajú možno, aký má účinok ich umenie na p. t. publikum, alebo možno,
         či nové húfy obecenstva nezaľahli do prázdnych ložísk a sedísk.
   </p>
   <p>
    Veru dosť by sa nás bolo ešte vmestilo, bárs v divadle nevidíš galérie. Prvé divadlo, čo
         som videl bez galérie. Obyčaje „republikánske“ trvajú i podnes: kto na koni, kto peší,
         aristokracia vnútri a plebejci von. Aký to rozdiel medzi Splitom a Dubrovnikom! V Splite
         pol divadla sa zaplní mešťanmi a sedliakmi, ktorí sa práve tak vedia kochať v dramatickom
         pôžitku, i tak nenútene sa pohybovať, ako i „páni“.
   </p>
   <p>
    Každá pesnička má, chvalabohu, koniec, tak i ouvertúra nášho orchestra. Muzikanti
         vycedili z trúb a fagotov „reziduálnu vlahu“,
    <sup>
     [
     <a class="footnote" href="#ftn.id2581548" name="id2581548">
      94
     </a>
     ]
    </sup>
    odložili inštrumenty, pritiahli lampy a obozretne sa priplichtili k prvému radu
         sedadiel a začali „činiť p. t. publikum“. Ich uniformy robili efekt — sťa dôstojníci
         srbskí, alebo generálštáb Solimana Ingera. Zavznel zvonec, zdvihla sa opona a dej
         pokračuje, kde bol v prvom akte prestal. S tou istou vervou, ba stupňovanou, ak sa vôbec dá
         myslieť, že slávna „Compagnia della signorina Catalani“ má pochopu o stupňovaní efektov.
         Dej ide na javisku, ale i za javiskom. Duje uragán, hromy i blesky: hviždí, búcha i tlčie
         ktosi na bubon i na ťapše. Z bleskov vyšľahne neraz kolofónia i na javisko a oškvrkla
         parochňu Genzia Mikrovića. Obecenstvo práve v tieto osudné momenty podľahlo komiku deja a
         dáva sa do smiechu. Druh z Prahy každú chvíľu skladá okuliare a utiera ich od sĺz. Celý je
         uveličený „spektáklom“. A keď sa konečne opona spustila, vyleteli sme všetci traja na ulicu
         a dali sa do úprimného smiechu.
   </p>
   <p>
    Zdalo sa mi spočiatku nemožným, keď som počul, že celá Dalmácia nemá ani jednej
         divadelnej spoločnosti. A divadlo v každom meste. Ani ochotníckych predstavení nieto. Iba
         čo kedy-tedy zapytliači v tomto panenskom revíre niektorá cudzia spoločnosť. Pravda,
         najviac talianske; dramatické, i operné. Všetky bez rozdielu sú na niveau ctenej Compagnie
         della signna Catalini. Iba že sú to ľudia často nevzdelanejší ešte a v spoločnosti najviac
         nemožní, menovite „ženské sily“. Niekedy sa sem zatára niektorá spoločnosť srbská, i dosť
         dobre sa im vodieva. V Splite vystúpili i české spoločnosti, pravda, dávali výlučne opery.
         Často sa mi zdá, keď to rozvážim, že charakter Dalmatínca nemá nič „komediantského“ v sebe.
         Možno, že považuje celé to umenie za nehodné vážneho človeka. Snáď za nižšie, než
         sklepníctvo, ktoré pravý Dalmatínec tiež prepúšťa cudzincovi.
   </p>
   <p>
    Dosť sklamaní dramatickým umením v južných Aténach, kde starý Gundulić kedysi snoval
         svoje divadelné hry a spisoval slávny svoj epos,
    <sup>
     [
     <a class="footnote" href="#ftn.id2581633" name="id2581633">
      95
     </a>
     ]
    </sup>
    odišli sme sa posilniť do hotela de la Ville. Tu sme našli veľkú spoločnosť
         oficiersku. Ukázalo sa, keď sme sa lepšie rozhľadeli, že sú to všetko vojenskí lekári. Na
         vrchstola sedí General-Stabs-Arzt,
    <sup>
     [
     <a class="footnote" href="#ftn.id2581661" name="id2581661">
      96
     </a>
     ]
    </sup>
    iste došlý z Viedne na inšpekciu, a okolo neho kolegovia vyšších i nižších
         šarží. Súdruh z Prahy mnoho ráz mohol zachytiť i „zvuky domácí“, ktoré boli tým častejšie a
         hlasnejšie, čím sa ručička na hodinách lepšie blížila k polnoci. Konečne hosť povstal,
         poklonil sa všetkým spoločne a každému zvlášť a stisnúc každému ruku s láskavým: „Ich
         danke!“ odobral sa do svojej izby. Tiež dal teda prednosť starému hotelu pred veľkolepým
         novým hotelom. Keď sa dvorana vyprázdnila, a to s nesmiernym štrnganím šabličiek, odišli
         sme i my na zaslúžený odpočinok.
   </p>
   <p>
    Ráno, keď som sa zobudil, prvá starosť mi bola, zobudiť súdruha z Prahy, ktorý
         potreboval na toaletu viac času, než my. Čo sme času zvýšili na toalete, to sme obyčajne
         prehalaškovali v posteli. No zadivil som sa nesmierne, keď som ho našiel na nohách.
   </p>
   <p>
    „Celú noc som nezažmúril oka,“ žaluje sa mi tak tragične, ako včera večer Genzio
         Mikrović. „Brucho ma bolelo, a potom i druhé veci, čo s tým súvisia…“
   </p>
   <p>
    „Hm, ukážte jazyk — hm, nič vážneho. Premena vody, vzduchu a nadovšetko kuchyne. Viete,
         nenájdete všade kuchyňu, ako na Kráľovských Vinohradoch, a kuchárku, ako vaša milostivá,“
         tešil som ho ja.
   </p>
   <p>
    „Bohužiaľ, bohužiaľ,“ kýva zamyslene hlavou. „Len keby tá choroba bola trochu
         solídnejšia. Ale, pomyslite si: zakaždým z prízemia na druhé poschodie! A to desať ráz, čo,
         pätnásť ráz! Bolia ma už nohy.“
   </p>
   <p>
    Musel som sa rozosmiať. Konečne, čo môže škodiť taká momentálna „indispozícia“ človeku,
         ktorý tak impozantne vyzerá a váži deväťdesiat kilogramov. Konečne skoro každý, kto príde v
         tieto strany zo severu, podľahne podobnému osudu. To je vec nepríjemná všade, ale
         najnepríjemnejšia v Dalmácii. Tu ani po domoch, ani vo dvoroch nerezervovali miesta pre
         „isté“ pády, pre ktoré tam na severe stavajú i po uliciach vkusné kiosky a pavilóniky. Tak
         sa stáva, že keď ťa prikvačí choroba, čo pochytila môjho chudáka súdruha, že si musíš
         pomôcť, ako si pomohla kedysi kanonická vizitácia v L…, kde bola fara vyhorela a dvor nebol
         ešte kompletne zariadený a slávne presbyterstvo nepredvídalo, aké má účinky i na žalúdok
         vizitácie kanonickej dobrá večera a ešte lepší obed…
   </p>
   <p>
    Následok toho bol, že súdruh sa nemohol pohnúť z domu, a musel strážiť domácich lárov i penátov.
    <sup>
     [
     <a class="footnote" href="#ftn.id2581769" name="id2581769">
      97
     </a>
     ]
    </sup>
    Vyšli sme len my dvaja. Zato sme sa rozpomenuli na druha opusteného: poslali
         sme mu z apatéky päť pilúl, vlastne kapsúl ricínového oleja. To je liek v takých pádoch
         suverénny. Za olejom mal popiť aspoň dve šálky čistej polievky, čo ho najväčšmi ešte
         trápilo.
   </p>
   <p>
    Vybrali sme sa na južnú stranu mesta, krásnou cestou nad strmým brehom morským. Bralá,
         úskalia a trhliny tohto brehu pokrýva bujné rastlinstvo a stromovie. Táto cesta vedie do
         Boky Kotorskej. I dnes duje besná južina, i na suchu i na mori. More je rozbúrené, mutné;
         vlny sa na ňom dvíhajú a ženú útokom do skalísk. A nad všetkým tým vznáša sa hmlistý chaos
         a v diaľke, akoby z mora, vystupujú oblaky a v úzadí hustnú na horizonte v tmavé mračná.
         More i nebo akosi mieša sa a v neurčitých obrysoch tratí sa akoby zatvorené ťažkými
         vrátami. Pohľad je veľkolepý síce, no predsa len lepšie sa na to dívať, než na takom mori
         pustiť sa do Boky Kotorskej. More je k juhu otvorené, veľké vlny bez prekážky ženú sa do
         lode a pohrávajú s ňou ako so škrupinkou. Tak sme sa i dorozumeli, že do Boky odídeme po
         suchu, „diligenciou“,
    <sup>
     [
     <a class="footnote" href="#ftn.id2581827" name="id2581827">
      98
     </a>
     ]
    </sup>
    ktorá ide každý deň z Dubrovnika do Novoga. Konečne i cesta takýmto krajom musí
         byť veľmi krásna.
   </p>
   <p>
    Vietor nám bil do tváre, takže sme sa zas len vrátili k mestu. No nevošli sme cez bránu,
         ale sa obrátili dohora chodníkom okolo mestských múrov. Popri múre vykopala obec priekopu
         dosť hlbokú, položila šíny a na vozíkoch vyváža nakopaný materiál z priekopy. Touto
         priekopou povedie cesta od jednej brány do druhej, takže ťažké vozy nebudú chodiť mestom,
         ale poza múry ho budú obchodiť.
   </p>
   <p>
    Dubrovnik i z tejto strany je impozantný. Múry ako okolo Jericha, bašty, z ktorých
         zívajú otvory. Na šťastie bez kanónov. Dnes, pravda, i takéto múry nemajú významu, ale za
         starých časov museli byť nedobytné. Dubrovnik v nich je stisnutý sťa moderná dáma v svojej
         šnurovačke: nemôže v nich vydýchnuť a rozšíriť sa. No zato mu dodávajú zvláštneho
         starosvetského náteru.
   </p>
   <p>
    V kaviarni neďaleko hotela Imperiál stretli sme známeho i „patriota“ — jeho kolíska tiež
         hojdala sa na našom ostrove. Ako pravý patriot potešil sa, keď nás videl. Nedal pokoja, kým
         sme mu nesľúbili prísť na večeru a doviesť i druha z Prahy. Pozvanie sme mohli prijať len s
         podmienkami. Nenosili sme toaletu rezervnú, súcu na návštevy po domoch patricijských. Zato
         už v Splite dali sme si slovo, že budeme cestovať inkognito, návštevám sa budeme vyhýbať,
         toaletu obmedzíme na veci najpotrebnejšie. Následkom toho i súdruh z Prahy, možno proti
         svojej vôli, zbytočnú toaletu nechal v Splite.
   </p>
   <p>
    Spustil sa drobný dážď, a sotva pol hodiny pršalo, zadul protivný vietor, t. j. severný.
         Vrátili sme sa do hotela k pacientovi. Náš druh nielen užil kapsule, ale, ako nás
         ubezpečoval, cítil sa veľmi dobre.
   </p>
   <p>
    „Vy choďte na obed, naobedujte sa i za mňa, ja už len ostanem pri čistej polievke.“
   </p>
   <p>
    „Zato budeš dnes večer veľkou lyžicou,“ teší ho súdruh domorodec.
   </p>
   <p>
    „Veď uvidíme, ako bude.“
   </p>
   <p>
    Popoludní vybrali sme sa na Lokrum.
   </p>
   <p>
    Člnok sme našli za jeden zlatý päťdesiat grajciarov. Teda sme my predsa len vyhrali
         proti mornárom, ktorí sa boli zariekli, že ho nedostaneme lacnejšie od dvoch zlatých. Vzali
         sme vstupenky na Lokrum — lebo taký je nový predpis — i vsadli pri dosť tichom počasí do
         člna. Aby sme mohli čím skôr vystúpiť na ostrov, pristali sme k najbližšiemu prístavíku. Od
         neho vedie cesta „do zámku“ takmer celou dĺžkou ostrova. Stretli sme tu rodinu oficiera
         Čecha s mladuškým kadetíkom. Tvár, vlasy — všetko bielo, i fúziky biele, sťaby nosil
         materinské mlieko na ústach. No zato veľmi gavaliersky sa má okolo krásavice, tiež takej
         bielej, i v šatách bielych a s noštekom vyhrnutým trošku dohora. Pristalo jej to veľmi
         dobre. S kyticami v rukách vracali sa k svojmu člnu, zastienenému bielou plachtou.
   </p>
   <p>
    Vstúpili sme teda na pôdu veľa spomínaného ostrova. Je neveľký; vyzerá v mori, sťaby
         čiapka hodená na jazero. No zato naďaleko sa černie od bujnej vegetácie — veľkolepý
         kontrast s holými hercegovskými vrchmi, ktoré akoby zvedavo z úzadia naň pozerajú. Zo
         západnej strany sú brehy strmé, na východnej je omnoho prístupnejší; tu je i malý
         prístavík, na ktorom sme vystúpili. K juhu je prístav druhý, omnoho priestrannejší, takže i
         väčšie lode môžu pristúpiť k nemu.
   </p>
   <p>
    Cestou, vlastne chodníkom pobrali sme sa do zámku. Chodník sa mierne dvíha a vodí
         „horou“. Hora, v zmysle dalmatínskom. Husté krovie, kde-tu prebíja z tej húšťavy česmína,
         dakde divá oliva, bor, alebo ktorý druhý strom. Musíš sa zadiviť, skadiaľ táto bujná
         vegetácia, keď na ostrove nieto „živej vody.“ Pitnú vodu majú z cisterny, a na polievanie
         záhrady slúži voda z veľkého rezervoára, ktorý sa nachodí na vrchu ostrova, vo „fortizzi“ —
         pevnosti. Na dvadsať-tridsať krokov nájdeš na chodníku sedadlo, z kameňa alebo jednoducho
         zo zeme vyvedené, nad ktorým zeleň tvorí akoby baldachýn. Naozajstné zákutie, bez veľkého
         umenia vyvedené, ale vkusné, poetické. Mesiac máj — všetko tu kvitne, vonia, z húšťavy sa
         ozýva hvizd drozda a neúnavný štebot vtáctva.
   </p>
   <p>
    Asi o pol hodiny zastali sme pri akomsi starom múre.
   </p>
   <p>
    „To je kláštor,“ zvestuje nám druh domorodec, ktorý už pred rokmi bol na Lokre. No brána
         do toho kláštora nevyzerá veľmi veľkolepo, visí na jednom pánte.
   </p>
   <p>
    A skutočne miesto do kláštora vstúpili sme do hája olivového. Obohnatý je dosť vysokým
         múrom a v tom priestore niekoľko sto olivových stromov. Sú to všetko velikány, s
         rozloženými konármi na široko-ďaleko. Neboli okliesnené, obrezávané, snáď ich ani neokopali
         a nehnojili. Zato len kde-tu vidno zárodok budúceho ovocia. Škoda, že ich lepšie
         neošetrujú. Takýto sad mohol by donášať pekných pár stoviek dôchodku. Sú tu stromy, ktoré
         by mohli dať okov jemného oleja.
   </p>
   <p>
    Prešli sme riedkou horou a dostali sa „do poľa“. To je neveľká vinica i záhrada
         kuchynská, vo veľmi dobrom stave. Preskočili sme dakoľko múrov a ohrád a dostali sa konečne
         na chodník, z ktorého sa nám zabelela stena „zámku“. Tak sme konečne vstúpili bránou a
         krásnym stĺporadím vošli sme do predsiene. Dľa predpisu mali sme tu oddať vstupenky
         terajšiemu pánovi ostrova, dominikánskemu mníchovi, ktorého predstavení poverili úpravou
         ostrova, darovaného dominikánom od Jeho veličenstva po smrti následníka trónu Rudolfa.
   </p>
   <p>
    Otec dominikán v bielom rúchu ako sneh, šedivý, ale zato s mladým rumencom v tvári,
         poznal druha domorodca, takže sa s ním zvítal „po hrvatski“ — bozkajúc ho vo tri vrhy. Tým
         bola celá formalita hotová, i vstupenky kdesi ostali a neprišli nikomu na um.
   </p>
   <p>
    „Škoda, že vás nemôžem sám povodiť po záhrade. Mám hosťa a musím ho odprevadiť do
         Dubrovnika.“
   </p>
   <p>
    O chvíľu vyšiel so svojím hosťom zo zámku. Bol to dubrovnický biskup dr. Marcelić.
         Človek ešte nie starý, statný, plecitý. Strávil niekoľko dní na ostrove, na čistom,
         aromatickom vzduchu zo zdravotných ohľadov — totiž následkom nachladnutia. Predošlej zimy
         sa tu zotavoval arcibiskup sarajevský, dr. Stadler.
    <sup>
     [
     <a class="footnote" href="#ftn.id2582077" name="id2582077">
      99
     </a>
     ]
    </sup>
    Lokrum teda je akoby klimatická stanica pre cirkevných hodnostárov. A skutočne
         ťažko si predstaviť príhodnejšieho podnebia pre choroby pľúcne a rekonvalescentov. Škoda,
         že ostrov nebol v tom smere upotrebený a že leží takto, povedal by, bez úžitku, ako mŕtvy
         pomník a živá ilustrácia biblickej pravdy: „Márnosť nad márnosti.“
   </p>
   <p>
    Keď sme sa rozlúčili s otcom dominikánom a jeho vzácnym hosťom, ktorému sme boli i
         predstavení a ktorý nás prijal veľmi ľúbezne, odobrali sme sa do „salónu“. To je dosť veľká
         dvorana, ktorá mníchom slúžila za refektórium a pod novými majiteľmi pretvorená bola v
         salón. Doprevádzal nás laik, vysvetľujúc všetky pamätnosti. V salóne ich je dosť málo a v
         „zámku“ tiež ich niet veľký nadbytok. Pôvodné obrazy a čo malo nejakú cenu, bolo prenesené
         do Viedne. Po stenách ostali len reprodukcie a fotografie. Tieto sú darmi rozličných
         navštevovateľov ostrova pohostinnému otcovi dominikánovi. Stôl, dva-tri fotely, stoličky —
         to je všetko náradie bývalého salóna, v ktorom sa kedysi ozýval hlas arcikniežaťa
         Maximiliána a po rokoch dediča koruny Rudolfa. Oba majitelia Lokra, oba zdanlive tak
         šťastní a predsa zas zahynuli predčasne a smrťou tragickou.
    <sup>
     [
     <a class="footnote" href="#ftn.id2582136" name="id2582136">
      100
     </a>
     ]
    </sup>
   </p>
   <p>
    Vyšli sme schodmi na prvé poschodie, ktoré svojou skromnosťou, jednoduchosťou skutočne
         upomína na kláštor. Z chodby sa vchodí do malých izbičiek s malými oblôčikmi, ako to býva
         obyčajne v celách starosvetských kláštorov. Taká je i spálňa arcikniežaťa Maximiliána, taká
         i pracovňa. Tu v tichej utiahnutosti žil výlučne prírode, ktorú toľme zbožňoval; tu snoval
         svoje tiché dumy, ktoré iste boli veľmi ďaleko od cisárskeho lesku a klamlivej svetskej
         slávy, ktorá tak často zahráva si s úbohým osudom ľudským. Musel byť veľký priateľ prírody
         a mal veľmi jemný zmysel pre jej nádherné krásy. Tu okolo starého kláštora, v ktorom sa
         utiahol, stvoril opravdivý malý raj. Tam zas pri Trieste nad morskou skalou vystavil Miramare
    <sup>
     [
     <a class="footnote" href="#ftn.id2582191" name="id2582191">
      101
     </a>
     ]
    </sup>
    — naozajstný div krásy prirodzenej i umelej. Mal veľmi jemne vytríbený vkus, o
         čom svedčí park na Lokre i okolo Miramare. O ňom sa môže povedať, že kde kročil, tam
         vzchodilo kvietie — a čo značí mnoho u človeka, ktorý má dostatok prostriedkov: znal i
         ekonómiu krásy. Nikde nenájdeš, že by bol umelkoval, korigoval matku prírodu; skôr s akousi
         pietou snažil sa, aby ju pozdvihol, vyvýšil svojím umeleckým vkusom.
   </p>
   <p>
    Nad dvermi izieb nájdete nápisy, vyvedené v starom slohu, rohatým švabachom. Tie nápisy
         najlepšie charakterizujú dušu toho, ktorý ich tak postavil a každodenne čítaval. Napr.
         „Gott meine Hoffnung. Ehre mein Reichthum“. Alebo: „Wer will haben gute Ruh’ Der sehe viel
         und schweig dazu“. Inde zas: „Nicht schöners auf Erden Als still vom Mund, frisch vom
         Gemüth und treu vom Herzen.“ Ale zo všetkých tento je najzvláštnejší: „Wir bauen Häuser
         hoch und fest und bleiben hier nur fremde Gäst, Dort wo wir selber ewig seyn Da bauen wir
         gar wenig drein.“
    <sup>
     [
     <a class="footnote" href="#ftn.id2582239" name="id2582239">
      102
     </a>
     ]
    </sup>
   </p>
   <p>
    Tieto riadky a na tomto mieste vytrhli i nás z veselej nálady a prinútili trochu
         rozjímať o živote ľudskom i o sláve svetskej. Sú akoby komentár k čudnému osudu, aký
         zastihol oboch majiteľov, ktorí tu prežívali snáď najkrajšie dni života, na lone dobrotivej
         matky prírody. Precítiš skutočne hlboko pravdu toho, že „bleiben hier nur fremde Gäst“ —
         znie ti to v ušiach ako prísna pôstna kázeň. Na každý pád, kto takéto výpovede vybral a dal
         napísať nad dvere svojho stánku, bol nielen filozof, ale i pravý kresťan, plný oddanosti,
         pokory a spoliehania na boha.
   </p>
   <p>
    Izbičky sú temer prázdne teraz, iba v bývalej pracovni ostalo ešte čosi náradia. I to
         svojou jednoduchosťou a skromnosťou pripomína, že bývalý pán ostrova nielen hlásal, ale i
         nasledoval nápis nad dvermi.
   </p>
   <p>
    Nové krídlo zámku pristavil dedič koruny Rudolf, ktorý sa tu tiež často a veľmi rád
         zdržoval i so svojou mladou manželkou.
    <sup>
     [
     <a class="footnote" href="#ftn.id2582304" name="id2582304">
      103
     </a>
     ]
    </sup>
    Tu sú už izby omnoho priestrannejšie, obloky veľké, elegantné. Z hornej terasy
         a či veže je utešený výhľad na park a záhradu.
   </p>
   <p>
    Zo zámku sme hneď vkročili do parku, vlastne záhrady. Na každom kroku nová krása, nové
         prekvapenie. Čo môže všetko vykúzliť dalmatínske podnebie, keď ho napomáha pilnosť a
         nadovšetko — voda! Všade rastlinstvo: po záhonoch, popri ceste, po múroch a plotoch. Živé
         ploty rozmarínu, pelargónie, rozkvitnuté háje ružové, úkryty a besiedky, pokryté jazmínom a
         tuberózami. Brečtan objal starú stenu bývalého kláštora, rozpukanú zemetrasením. Z neho
         zavznieva štebot vtáctva a z krovia sa ozve večerom sladká pieseň slávikova. Tu zas
         oleandre ako stromy, prehýbajú sa pod ťarchou vlastného kvetu. Kde-tu vyniká temný, štíhly
         cyprus sťa topoľ. „Záhrada Fraňa Jozefa“,
    <sup>
     [
     <a class="footnote" href="#ftn.id2582355" name="id2582355">
      104
     </a>
     ]
    </sup>
    s poprsím panovníka, je ozaj rajský kút v tejto divotvornej záhrade. Na
         okrúhlej hriadočke vidím i našu jedľu — naozajstnú jedľu: pozdrav z ďalekých krajov. Je
         síce krásna, zelená, ale i nízka, a sotva už narastie väčšia. Ktovie, či sa jej nežiada ta
         dakde do pôdy, skadiaľ ju vytrhli, kde dujú studené vetry a velikáni horskí majú na temene
         bielu čiapku zo snehu.
   </p>
   <p>
    Omámení tuhou vôňou vyšli sme na cestu, z oboch strán živý plot rozmarínový. Cesta vedie
         nadol, k prístavu, ktorý je len niekoľko minút odtiaľto. Tam žije v utiahnutosti i bývalý
         komorník Maximiliánov, ktorý doprevádzal svojho pána i do Mexika a po Jeho smrti našiel tu
         útulok. No my sme sa obrátili za naším sprievodcom v druhú stranu ostrova, krásnou horou
         borovicovou. Laik nám vysvetľoval všetko veľmi ochotne, akoby to robil po prvý raz.
         Miestami sme chodili trávou do kolena, ktorú tu nikto nekosí. Terajší majitelia držia ovce,
         a tie vypásajú odľahlejšie čiastky ostrova. Zimy tu niet, ovce sa pasú cez celý rok;
         jahňatá sa ľažú dva razy do roka.
   </p>
   <p>
    Došli sme ku kotline, hlbokej asi desať metrov. Na dne kotliny voda, ktorá sa nič po nič
         búri, vlní a hádže nečistú penu o skaliská naokolo. Skadiaľ táto „búrka v pohári vody“?
         Naokolo všetko holé, kameň na kameni; medzi balvanmi hlboké trhliny a priepasti. V nich sa
         leskne voda a tiež plieska o kamenie. Tu znezrady pred nami nekonečné more, ktoré sa šíri
         až k Itálii. Ono prechodí trhlinami podzemnými do kotliny — keď sa rozbúri more a naduje,
         vtedy sa naplní i kotlina a naďaleko polieva. Zato naokolo nerastie nič — všetko je holé,
         vyplákané a názov kotliny: „Mŕtve more“, je naozaj veľmi primeraný.
   </p>
   <p>
    Náš sprievodca vyviedol nás na cestu a tou sme asi o štvrť hodiny prišli k prístavu, kde
         nás očakával náš prievozník trpezlivo, bez slova výčitky, že sme dali toľko čakať na seba.
         Zato sme sa mu odslúžili tak, že sme mu predsa len dali dva zlaté. V meste nazreli do
         „dvora“ — kde za republiky býval kňaz. Je to budova v štýle trochu veneciánskom. Boli sme i
         v kostole a dvore otcov dominikánov, poprechádzali sa večierkom po Štradune a pomaličky
         počala na nás prichodiť „predvečerná nálada“. Prvej než sme odišli na večeru, náš súdruh z
         Prahy stratil sa nám akosi nepozorovane, že sme ani netušili, kde môže byť. O chvíľu sme ho
         zazreli, ako sa poberá od hotela.
   </p>
   <p>
    A čo vyviedol? Zhodil turistickú košeľu, obliekol košeľu skvele žehlenú, s módnym
         francúzskym límcom a kravatou.
   </p>
   <p>
    „Vy teda idete prestúpiť prvý článok našej konvencie? Skadiaľ vám tá košeľa?“ napadol
         som ho.
   </p>
   <p>
    „V Splite som ju vpašoval do kufríka. Ja hneď, že sa mi môže zísť. A hľa, nemýlil som
         sa.“
   </p>
   <p>
    Teda zrada! No povážili sme to, že je ešte nie celkom na mieste — chorému a deťom všetko
         dovolené — i nerobili sme ďalšie vývody. V láske a svornosti dostali sme sa do domu nášho
         hostiteľa.
   </p>
   <p>
    I on býva v predmestí v jednom z tých domov, čo sú záhradou okrúžené zo všetkých strán.
         Z brány sa vyjde na „terasu“, pokrytú viničom, ktorý bol od nedávneho kamenca rozstrapkaný.
         Tento kamenec vytĺkol i všetky obloky, a síce od severnej strany. Z verandy sa schodí do
         záhrady veľmi pečlive a elegantne držanej, a z druhej strany do domu, vystaveného po
         anglicky, výlučne pre jednu rodinu.
   </p>
   <p>
    Všetko prezradzuje starý blahobyt, eleganciu a pohodlie, ktoré prechodí z pokolenia na
         pokolenie. To všetko dovedna dáva Dubrovniku ten zvláštny náter meštianskej hrdosti a
         elegancie, s ktorou sa ani v jednom meste Dalmácie už nestretáme. Druhé mestá podľahli
         moderným zásadám rovnosti, demokratizmu — Dubrovnik ešte dýcha starými tradíciami.
   </p>
   <p>
    Po večeri, pri ktorej — povedal by svedomitý reportér — na zdraviciach tiež nechybelo,
         zabavili sme sa do polnoci. Zvonku prúdi príjemný chlad otvorenými dvermi a oblokmi a hasí
         horúčavu, ktorá ťa spopadne po takej večeri. Zo zabudnutého kúta pivnice vyšlo i niekoľko
         „butilií“, ktoré tam pekných pár rokov čakali na nás. Prečo by sme sa my náhlili? A keď
         domáca pani zahrala piano, tu sa už ani súdruh z Prahy nezdržal, aby i on neukázal, že je
         tiež tak trochu „vod kunstu“. Zahral pieseň, ktorá každého Čecha toľme oduševňuje: „Kde
         domov můj…?“
   </p>
   <p>
    Prijali sme ešte niektoré odporučenia na Cetinje a rozlúčili sa s pohostinským domom
         nášho „patriota“.
   </p>
   <p>
    Druhé ráno som ešte obzrel tunajšiu krajinskú nemocnicu. Je nová, neveľká, ale pohodlná
         veľmi a — čo je najhlavnejšie — ideálne čistá. Leží v parku na brehu morskom na veľmi
         príkrej strmine. Tak krásnej polohy neviem či má ešte ktorá nemocnica.
   </p>
   <p>
    Vyrovnali sme účet, batožinu dopravili na loď, ktorá ešte vykladala a prijímala tovar v
         dubrovníckom „príručnom“ prístavíku, a okolo desiatej predpoludním vstúpili sme na palubu.
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2581358" name="ftn.id2581358">
        91
       </a>
       ]
      </sup>
      <span class="emphasis">
       <em>
        La drammatica Compagnia della Signa G. Catalani diretta dal Cav. Enrico
                  Dominici. Questa sera Giovedi 19 Maggio 1898 alle ore 8 precise rappresentera:
                  Sull‘ Oceano o L‘ emigrazione Dramma Albanese in 4 atti atď. atď… Nuovissimo!
                  Grandiosa novita!… Dramma spettacoloso!
       </em>
      </span>
      (tal.) — Divadelná skupina pani
               G. Catalani, vedená Gav. Enricom Dominicom. V tento večer, vo štvrtok 19. mája presne
               o 8. hodine predstavenie Na oceáne o albánskej emigrácii. Dráma v 4 dejstvách atď.
               atď… Najnovšia! Veľkolepá novinka!… Divadelná dráma.
     </p>
    </div>
    <div class="footnote">
     <p>
      <sup>
       [
       <a class="para" href="#id2581405" name="ftn.id2581405">
        92
       </a>
       ]
      </sup>
      <span class="emphasis">
       <em>
        L. R. Montecchi
       </em>
      </span>
      — taliansky dramatický autor. Napísal napr.
               drámy Tajná láska (1881), Zuzana (1884), Na oceáne (1886), Búrka (1899) ap.
     </p>
    </div>
    <div class="footnote">
     <p>
      <sup>
       [
       <a class="para" href="#id2581454" name="ftn.id2581454">
        93
       </a>
       ]
      </sup>
      <span class="emphasis">
       <em>
        „fiamma“
       </em>
      </span>
      (tal.) — plameň
     </p>
    </div>
    <div class="footnote">
     <p>
      <sup>
       [
       <a class="para" href="#id2581548" name="ftn.id2581548">
        94
       </a>
       ]
      </sup>
      <span class="emphasis">
       <em>
        reziduálna vlaha
       </em>
      </span>
      (z lat.) — pozostalá vlaha, t. j.
               sliny
     </p>
    </div>
    <div class="footnote">
     <p>
      <sup>
       [
       <a class="para" href="#id2581633" name="ftn.id2581633">
        95
       </a>
       ]
      </sup>
      <span class="emphasis">
       <em>
        dramatickým umením v južných Aténach, kde starý Gundulić kedysi snoval
                  svoje divadelné hry a spisoval slávny svoj epos
       </em>
      </span>
      — z Gundulićových hier
               sa zachovala napr. Arijadna (1623) a Dúbravka (1628). Historicko-romantický epos
               Osman (1826) opisuje boj západu s východom.
     </p>
    </div>
    <div class="footnote">
     <p>
      <sup>
       [
       <a class="para" href="#id2581661" name="ftn.id2581661">
        96
       </a>
       ]
      </sup>
      <span class="emphasis">
       <em>
        General-Stabs-Arzt
       </em>
      </span>
      (nem.) — lekár generálneho štábu
     </p>
    </div>
    <div class="footnote">
     <p>
      <sup>
       [
       <a class="para" href="#id2581769" name="ftn.id2581769">
        97
       </a>
       ]
      </sup>
      <span class="emphasis">
       <em>
        lári a penáti
       </em>
      </span>
      — domáci bôžikovia v rímskej mytológii,
               ochrancovia domov, rodín, miest, ba i štátov
     </p>
    </div>
    <div class="footnote">
     <p>
      <sup>
       [
       <a class="para" href="#id2581827" name="ftn.id2581827">
        98
       </a>
       ]
      </sup>
      <span class="emphasis">
       <em>
        diligencia
       </em>
      </span>
      (z lat.) — koč
     </p>
    </div>
    <div class="footnote">
     <p>
      <sup>
       [
       <a class="para" href="#id2582077" name="ftn.id2582077">
        99
       </a>
       ]
      </sup>
      <span class="emphasis">
       <em>
        dr. Marcelić…, dr. Stadler
       </em>
      </span>
      — biskupi z počiatku XX. storočia.
               Dr. Marcelić bol biskupom v Dubrovniku, dr. Stadler (1843 — 1918) v Sarajeve
     </p>
    </div>
    <div class="footnote">
     <p>
      <sup>
       [
       <a class="para" href="#id2582136" name="ftn.id2582136">
        100
       </a>
       ]
      </sup>
      <span class="emphasis">
       <em>
        Oba majitelia Lokruma zdanlive takí štastní, a jednako zahynuli
                  predčasne a smrťou tragickou.
       </em>
      </span>
      — Rudolf, syn Františka Jozefa I.,
               spáchal roku 1889 ako tridsaťročný samovraždu. Ferdinand Jozef Maximilián (1832 —
               1879), rakúsky arciknieža, bol od roku 1864 mexickým cisárom. Prijal trón, keď po
               porážke liberálov bola prehlásená monarchia. Držal sa pri vláde len pomocou
               francúzskej intervencie. Keď francúzske vojská odišli na zákrok Spojených štátov
               amerických z Mexika, Maximilián sa zavrel v Queretare, kde ho roku 1867 zajali a
               zastrelili.
     </p>
    </div>
    <div class="footnote">
     <p>
      <sup>
       [
       <a class="para" href="#id2582191" name="ftn.id2582191">
        101
       </a>
       ]
      </sup>
      <span class="emphasis">
       <em>
        Miramare
       </em>
      </span>
      — cisársky zámok v Terstskom zálive (6 km od
               Terstu), ktorý si dal roku 1856 vybudovať arciknieža Maximilián
     </p>
    </div>
    <div class="footnote">
     <p>
      <sup>
       [
       <a class="para" href="#id2582239" name="ftn.id2582239">
        102
       </a>
       ]
      </sup>
      <span class="emphasis">
       <em>
        Gott meine Hoffnung. Ehre mein Reichthum… Wer will haben gute Ruh’, Der
                  sehe viel und schweig dazu… Nicht schöners auf Erden Als still vom Mund, frisch
                  vom Gemüth Häuser hoch und fest, und bleiben hier nur fremde Gäst, Dort wo wir
                  selber ewig sein Da bauen wir gar wenig drein
       </em>
      </span>
      (nem.) — Boh moja nádej.
               Česť moje bohatstvo… Kto chce mať príjemný pokoj, ten nech vidí veľa a nech pritom
               mlčí… Nie je nič krajšie na zemi než tiché ústa, čulá myseľ a verné srdce… Staviame
               domy dovysoka a pevne, a sme tu len cudzí hostia. Tam, kde my budeme večne, tam
               staviame veľmi málo.
     </p>
    </div>
    <div class="footnote">
     <p>
      <sup>
       [
       <a class="para" href="#id2582304" name="ftn.id2582304">
        103
       </a>
       ]
      </sup>
      <span class="emphasis">
       <em>
        Rudolf… i so svojou mladou manželkou
       </em>
      </span>
      — Rudolf (1858 — 1889),
               korunný princ rakúsko-uhorský, bol od roku 1881 ženatý s princeznou Štefániou
               (*1864), dcérou belgického kráľa Leopolda
     </p>
    </div>
    <div class="footnote">
     <p>
      <sup>
       [
       <a class="para" href="#id2582355" name="ftn.id2582355">
        104
       </a>
       ]
      </sup>
      <span class="emphasis">
       <em>
        Záhrada Fraňa Jozefa
       </em>
      </span>
      — pomenovaná menom rakúskeho cisára
               Františka Jozefa I. (1830 — 1916)
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2582582">
       </a>
       6
      </h2>
     </div>
    </div>
   </div>
   <p>
   </p>
   <p>
   </p>
   <p>
    O krátku chvíľu „parobrod
    <sup>
     [
     <a class="footnote" href="#ftn.id2582597" name="id2582597">
      105
     </a>
     ]
    </sup>
    Zagreb“ vytiahol povrazy a s veľkou obozretnosťou vymanévroval na široké more.
         Nie je to úloha ľahká, menovite parníku, ktorý predsa len patrí medzi väčšie „Ungaro-Croaty“,
    <sup>
     [
     <a class="footnote" href="#ftn.id2582614" name="id2582614">
      106
     </a>
     ]
    </sup>
    paroplavebnej spoločnosti. Ale zato je priestranný, pohodlný, sedí v svojom
         elemente široko a isto. I rýchlosť jeho je priemerne veľká — aspoň sa neopozdil, vzdor
         tomu, že na staniciach stál dlhšie, než mu je vymerané.
   </p>
   <p>
    Rozložili sme sa na palube, nad ktorú roztiahli plachty, aby slnce nepripekalo;
         rozložili sme sa do kresiel a kochali sa pôžitkom, aký poskytuje takáto cesta. Z pravej
         strany slobodné, otvorené more, pohľad voľný až ta, kde sa nebo kloní na tichú hladinu,
         pokrytú v diaľke akýmisi parami. Z ľavej premenlivá panoráma kraja, skúpaného v oslepujúcej
         žiare južného slnca. A nad krajom, akoby stráž: zádumčivé hory a tiché bralá Hercegoviny.
   </p>
   <p>
    Po včerajšom daždi dula trochu bora; tá bezvládne „padla“ a teraz počína poťahovať
         meštrál: tento najistejší ukazovateľ krásnej, trvácej chvíle. More je sčerené ako perie, a
         loď sa rovnomerne šinie po tichej hladine, tlčúc jednotvárne svojimi strojmi. Cestovateľov
         je, ako vidno, veľmi málo, a čo zvláštneho, ani jedného „reisendera“. Všetci sme dobrej
         vôle: tvár súdruha z Prahy sa až skveje zdravím a zvláštnym uspokojením. Tak sa cíti človek
         po nemoci.
   </p>
   <p>
    V salóne som našiel vyložené noviny a to chorvátske (i opozicionálne). Okrem nich,
         pretože je Ungaro-Croata podnik „spoločný“, i peštianske. Tu sa rozťahuje v celej svojej
         štátnickej skromnosti Pester Lloyd, tiež Budapesti Hirlap, ktorý dostáva i z Popokatepetla
         veľmi hodnoverné zprávy „od zvláštneho dopisovateľa“, ktoré zprávy zajtra bude prinútený
         redukovať „na pravú mieru“. Prezrel som zbežne rubriku vojenskú, či reku Cervera
    <sup>
     [
     <a class="footnote" href="#ftn.id2582673" name="id2582673">
      107
     </a>
     ]
    </sup>
    nedobýja New-York, i domáce zvesti. Našiel som tu i Vasárnapi Ujság
    <sup>
     [
     <a class="footnote" href="#ftn.id2582691" name="id2582691">
      108
     </a>
     ]
    </sup>
    a poprezeral ilustrácie. Od toľkých rokov som ho nemal v rukách, a musím sa
         priznať, že som nezbadal veľký pokrok zo stránky technickej. Do beletristických článkov som
         sa nepustil, lebo pod každým stojí „folytatás következik“.
    <sup>
     [
     <a class="footnote" href="#ftn.id2582721" name="id2582721">
      109
     </a>
     ]
    </sup>
    Jesto tu ešte dakoľko ilustrovaných novín, ktoré, tak sa zdá, majú za cieľ
         pestovať reklamu. Myslím, že to remeslo výnosné. Občerstviac sa takto duchom domácim,
         vyšiel som na palubu, aby sa pokochal zas v našom mori — v našom, veď naša sféra siaha „Adriáig“
    <sup>
     [
     <a class="footnote" href="#ftn.id2582742" name="id2582742">
      110
     </a>
     ]
    </sup>
    — predbežne.
   </p>
   <p>
    Súdruh domorodec už bol vtedy v živom rozhovore s kapitánom nášho Zagrebu. S nimi je i
         súdruh z Prahy, prezerajúc binoklom pobrežie. Pripojil som sa i ja k tejto skupine. Kapitán
         rozpráva, čo sa stalo výletníkom z Česka, keď sa vracali jeho parníkom z Kotora do
         Metkovića. V Boke Kotorskej ticho — zasadli za stôl, že idú večerať. Vyšli na more a našli
         tuhý meštrál. Skočili od stola a utiahli sa do kabín a kde-kade po kútoch. Za pol hodiny
         elegantný, čistý Zagreb premenil sa na špitál. More si vyžiadalo svoju obeť od jedného
         každého z rozveselených výletníkov.
   </p>
   <p>
    „Teda i meštrál môže zaškodiť!“ zvolal som ja.
   </p>
   <p>
    „Ah, nie. Nám totiž, čo sme na mori. Kto je prvý raz, ovšem.“
   </p>
   <p>
    „Hm, hm!“ pokýval som dosť povážlive hlavou. Kapitánov výklad ma veľmi neobodril.
   </p>
   <p>
    „Ó, nebojte sa,“ teší ma kapitán. „Konečne čo je to! Maličkosti.“
   </p>
   <p>
    A šelmovsky sa usmial.
   </p>
   <p>
    Začal ja študovať mapu a podtiahol červenou tužkou Punta d'Ostro — predhorie, ktoré
         vniká hlboko do mora a zatvára vchod do Boky. Znám zo skúseností, že okolo takých výbežkov
         je najväčšie vlnobitie.
   </p>
   <p>
    No konečne čo sa mám napred strašiť. Spustil som sa z výšavy našej paluby dolu, „na
         priedu“ — kde je tretia trieda.
   </p>
   <p>
    I tu cestovateľov dosť málo. Najviac kupčíci a remeselníci z Boky. Medzi nimi vedie hrdo
         a sebavedome človek v kroji čiernohorskom. Postava štíhla, veľmi vysoká, kostnatá. Je v
         rokoch, vlasy celkom šedivé, fúzy trochu podstrižené, brada pečlivo oholená. Jasnoplavá
         „dolama“, veľmi podobná našej halene, až sa skveje čistotou. Od nej sa ostro odráža žltý
         široký pás, ktorým je pripásaná v drieku a za ktorým sa nosí revolver. Teraz ho pravda tam
         niet; keď ide Čiernohorec za hranicu, musí ho nechať doma. Nohavice sú tmavomodré, široké,
         siahajú do kolien. Má síce i gamaše, celkom biele, z valaskej vlny pletené, ale tie sú
         zakryté sárami čižiem. Nosí náš starý miesto opánok čižmy; prináleží teda k inteligencii.
         Na červenom prusleku je vyšívanie tmavé a na obrube miesto gombičiek rad masívnych
         pozlátených a či mosadzných štvorhranných bliaškov. Pohybuje sa slobodne, nenútene, s istým
         dôstojom. Ale oči hľadia krotko a dobrotivo. Odpovedá veľmi úctivo a ochotne, ale sa
         nepúšťa do dlhých rozhovorov. Vidno, že nedôveruje tu nikomu.
   </p>
   <p>
    „Či vy tiež na Cetinje?“ pýtam sa ho len tak, aby sa dačo pýtal.
   </p>
   <p>
    „Nie, pane, ja do Njeguša.“
   </p>
   <p>
    „No, to nenie ďaleko od Cetinja.“
   </p>
   <p>
    „Nie bárs ďaleko.“
   </p>
   <p>
    Za tým si ma bol poobzeral zo strany. Ktovie, za koho ma drží. Najskôr za dušmana,
    <sup>
     [
     <a class="footnote" href="#ftn.id2582875" name="id2582875">
      111
     </a>
     ]
    </sup>
    alebo dotieravca. Odbavil ma nakrátko, ani sa nepýtal: kedy idem, ako idem, po
         čo idem, koľko tam ostanem. Vidno, že ho nepotešilo akosi mimoriadne, že i ja chcem
         navštíviť jeho slobodnú domovinu, ale ani nezarmútilo. Nebol ani na to zvedavý, odkiaľ som.
         Vôbec preňho ja som bol niečo cele zbytočného na tomto krásnom svete.
   </p>
   <p>
    A keby on vedel, čo som ja preňho podstúpil! Koľko ráz som v najväčšom úpeku letnom
         odišiel na poštu „do mesta“ a v tom istom úpeku sa vracal so svojou korisťou — novinami
         totiž. Medzi nimi bol i nesmierne priestranný „A Hon“
    <sup>
     [
     <a class="footnote" href="#ftn.id2582908" name="id2582908">
      112
     </a>
     ]
    </sup>
    nášho pána veľkomožného, t. j. statkára. Idúcky na slnci som číslo obyčajne
         celé prečítal, počnúc vždy „pôvodnými“ depešami. Raz len toľko, že som nepodliezol
         kolomažníkovi pod kolesá: ale ostalo len na tom, že ma kôň znojným nosom poňuchal po tvári.
         A to všetko čo som číhal na zprávy z čiernohorského bojišťa. Koľko nocí som nespal, alebo
         strávil ako v horúčke! A menovite keď „A Hon“ výskal, že turecká sila pod Sulejmanom-pašom
    <sup>
     [
     <a class="footnote" href="#ftn.id2582931" name="id2582931">
      113
     </a>
     ]
    </sup>
    celkom iste vtrhne na Cetinje a rozrúca hniezdo sokolom Čiernych Hôr.
   </p>
   <p>
    Vrátiac sa na našu palubu, zazrel som tam pána v čiapočke, nohaviciach do kolien i
         krátkom kabátiku — všetko to z popolavej látky. I tašku pri boku. Brada oholená, tvár
         energická a na jednom oku — ktoré nebodaj chybí, čierna páska. Je to človek asi
         päťdesiatročný, robustný, územčistý. Toto všetko robí ho nápadným, bárs na týchto stranách
         môžeš sa často stretnúť s figúrami najdivnejšími. Netreba zabúdať, že sme blízko Čiernej
         Hory, kam sa každý rok celé húfy najdivnejších turistov vyberajú. S ním chodí šuhaj v
         šatách z tej istej látky i nohaviciach do kolien. Kabátik, prepásaný akýmsi opaskom,
         vykrášlený je naokolo celým systémom vrecák. Celý arzenál by sa dal do nich popratať. Videl
         som ich v Dubrovniku v kaviarni, a keďže sa zhovárali po francúzsky, držal som ich za
         podivínskych Francúzov, hostí Imperiálu. No teraz mi udrelo o uši slovo „tenger“
    <sup>
     [
     <a class="footnote" href="#ftn.id2582981" name="id2582981">
      114
     </a>
     ]
    </sup>
    — a zobudilo vo mne záujem, kto sú. Kapitán mi povedal, že títo zaujímaví
         cestovatelia sú otec a syn, markíz P. Cestujú do Boky s tým cieľom, že markýz kúpi zem pod
         vilu. Konečne by on nebol ani prvý aristokrat, ktorý sa zakúpil v utešenej Boke.
   </p>
   <p>
    Ináče som zbadal, že tento hrdý aristokrat nenie tak neprístupný, ako väčšina jeho
         druhov zo stavu magnátskeho. Nielen s kapitánom, ale i s cestovateľmi zhovára sa veľmi
         ochotne, je neobyčajne zdieľny, prostý, bez veľkopanskej afektácie. Môj druh z Prahy
         nemohol sa premôcť, aby sa im nepriblížil, a keďže vie dobre po maďarsky, oslovil starého v
         jeho materinskej reči. Zvláštna premena, akoby dlaňou pľasol. Predošlá nenútenosť prestala
         a jej miesto zaujala aristokratická zatvorenosť. Môjho druha až zamrazilo od toho chladu a
         dosť skoro i odvrátilo ho z aristokratického kruhu. Ani som už nepočul od nich maďarského
         slova v prítomnosti súdruhovej.
   </p>
   <p>
    „Taká ti je aristokracia!“ tešil som môjho druha.
   </p>
   <p>
    Meštrál podúva čím ďalej tým rezkejšie. Na južnom obzore dobre „zaprášilo“, more akoby
         počalo belieť od vĺn. Zagreb tu i tu akoby sa potkol o daktorú väčšiu vlnu.
   </p>
   <p>
    „Blízko je Punta d’Ostro,“ teší ma kapitán. „Tam sa vždy nájde trochu mora. No nič to.“
   </p>
   <p>
    Loď sa počala kolísať celkom vážne. No ináč nehrozilo nebezpečie morskej choroby. Iba čo
         sa hlava počala krútiť. Vietor robí vlny, ale i donáša čistý, balzamický, morský vzduch. A
         ten je najlepší protiliek morskej choroby. Pravda, vzduch meštrála, a nie južiny.
   </p>
   <p>
    Tu sa rozlieha palubou zvonenie. Sklepník v bielom kabátiku dochodí s dobrou novinou:
         „Gospodo, na stolu je. Izvolite!“
    <sup>
     [
     <a class="footnote" href="#ftn.id2583069" name="id2583069">
      115
     </a>
     ]
    </sup>
   </p>
   <p>
    „Akurát si uhádol!“ zašomrem ja. „Keď loď najväčšmi tancuje.“
   </p>
   <p>
    No nechcel som sa predsa dať zahanbiť. Vošiel som do salónu, kde prestreli. Kapitán sedí
         za vrchstolom, moji druhovia sprava, markíz so synom z ľavej strany. Ja som sa utiahol na
         konci stola a kŕčovite držím sa kresla, prišraubovaného tuho. Podali slanú rybu, myslím
         sardely, salámu a šunky. Ja som vzal tejto lahôdky viac, lebo slaná ryba na mori je skorej
         liek než potravný článok. Nastoknem kúsok ryby na vidličku, tu sa znezrady stôl akosi
         uľahne a zas dvíha. A všetko ostatné v salóne uľahuje a zase vstáva. A to nie raz,
         dva-tri-desať ráz… Chytro som strovil, čo bolo na tanieri; napil sa trochu vína, vzal kus
         chleba do ruky a robím ostatnej spoločnosti „hlbokú poklonu“. Jedni sa zadivili, druhí sa
         usmiali, menovite kapitán, iní zas v nedorozumení pozerajú na prikrytý stôl. Ja sa dotackám
         ku schodom, chytím sa zábradlia a letím hore schodmi, akoby ma hnali. Rozložil som sa v
         kresle, vdýchol hlboko čerstvého vzduchu a uhrýzam si chlebíka.
   </p>
   <p>
    O malú chvíľu zjavil sa druhý cestovateľ a usmial sa mi akosi dôverne. Za ním prikvitol
         môj druh z Prahy.
   </p>
   <p>
    „Silil som sa, kým som sa mohol, ale darmo je — nejde to.“
   </p>
   <p>
    „Teda sadnite si.“
   </p>
   <p>
    O krátky čas vyšli všetci na palubu.
   </p>
   <p>
    „A čo je to?“ pýtam sa druha domorodca.
   </p>
   <p>
    „Obed sme pretrhli. Pokračovanie bude v Boke.“
   </p>
   <p>
    „A prečo to?“
   </p>
   <p>
    „Lebo ste traja odišli. Kapitán tak rozhodol.“
   </p>
   <p>
    „Mne je veľmi ľúto.“
   </p>
   <p>
    „Škoda vám bolo odísť pred minestrou,“
    <sup>
     [
     <a class="footnote" href="#ftn.id2583164" name="id2583164">
      116
     </a>
     ]
    </sup>
    rečie mi markíz po nemecky. Ja som totiž týmto svetovým jazykom hovoril s ním,
         „minestra bola výtečná, a teraz sa vám pokazí.“
   </p>
   <p>
    Jeho syn vydal zvláštny zvuk nosom, čo sa podobalo „hum!“ Neviem, čo to znamená. Ja som
         markízovi vysvetlil svoje stanovisko jednoduchou frázou talianskou: „forza maggiore!“
    <sup>
     [
     <a class="footnote" href="#ftn.id2583189" name="id2583189">
      117
     </a>
     ]
    </sup>
   </p>
   <p>
    Neležal som ani pol hodiny vo foteli, keď sa loď akoby na rozkaz utíšila a vplávala do
         tichých vôd Boky Kotorskej. Punta d’Ostro zaostalo vľavo, a loď vplávala úžinou medzi dvoma
         pevnosťami, ktoré sú obsadené delami a vojskom. Ožili sme všetci novým životom. Pohľad mi
         padol na krásny zelený kraj Boky a kochal sa zriedkavými krásami. No hneď zavznel zvon, my
         zasadli za stôl, a kým loď vyložila svoj náklad v Novom, my sme zas s dobrou chuťou
         oddávali sa pôžitku, aký poskytuje bohate prikrytý stôl a žalúdok morským vzduchom
         potúžený. Ale vzdor tým pôžitkom, ledva sme dočkali čiernu kávu. A len že sa kapitán
         podvihol, vyhrnuli sme sa všetci do jedného na palubu. V salóne ostal iba sklepník.
   </p>
   <p>
    Boka hneď na vchode očaruje ti oko tak, že stratí svoju objektívnosť a zadivené túla sa
         po tichých kopcoch a úbočiach, vysadených olivami, figami, pomarančom, citrónom a kde-tu
         vinicami. Tu zas ho pripúta tmavá hora česmínová a kde-tu osamele stojaci obrovský bor. Zas
         biele dediny poukrývané po dolinkách, alebo vila spomedzi stromovia: akoby i ona bola sa
         zadivila zvláštnemu výhľadu a ostala tak na mieste. A spoza tejto tichej idyly dvíhajú sa
         holé, sivé velikány vrchov — tak prísne, tak zádumčivo, až ťa čosi pri srdci zabolí…
   </p>
   <p>
    V Teodo, alebo ako ho domáci zovú — Tifte, čakali sme vyše pol druhej hodiny, i to von z
         prístavu. Prístavu tu ani vlastne niet. Keď Zagreb zastal, prihrnula sa parná bárka s
         veľkým treskom-pleskom a s rýchlosťou, že more ponad ňu sa prelievalo. Na ňu je pripätý
         drevený „most“ — masívna plť. Most priviazali k Zagrebu a naň začali vykladať nekonečnú
         hŕbu dosiek, lát, trámov a druhého dreveného materiálu. Na dôvažok vytiahli dvíhadlom z
         útrob lode niekoľko tuctov vriec pšenice a kukurice. Niekoľko dosák a trámov „utopilo sa“ v
         mori a bolo ich treba loviť a pripäť k mostu, aby ich more neodnieslo. Zadul taký tuhý
         meštrál, že celý vidiek bol ako v dyme, ba i more, hoc zatvorené, začalo sa akosi nadúvať.
         No kým most tancuje, kláti sa, za ten čas Zagreb stojí ticho, majestátne sťa bašta v
         rozihranom elemente. Mornári, s fajočkou alebo cigaretkou, ukladajú trámy na rozhojdanom
         moste a tiež s majestátnou nevšímavosťou trpia divné pohyby mosta, ktorý tu i tu len že ich
         neprevalí do mora. Keď na niektorého „frkne“ za vedro mora, len sa usmeje, otrasie a
         pokračuje s tou istou zručnosťou v svojej práci.
   </p>
   <p>
    Je interesantné takejto práci sa prizerať.
   </p>
   <p>
    I druhé divadlo. Od Zagrebu na strelenie odpočívajú tri lode c. i kr. námorníctva. Sú
         tiež zakotvené, myslel bys’, že to zakliaty zámok, keby sa okolo nich nerojil celý húf
         člnov s veslujúcimi vojakmi. Konajú svoje cvičby. Jeden taký čln poberá sa od brehu, kde sú
         rozsiahle magazíny vojenské — k vojenským lodiam. Ide popred náš Zagreb dosť rýchlym
         tempom, bárs mu vietor neduje nejak priaznivo. Vesluje na ňom jeden jediný vojačik na dve
         veslá, obrátený tvárou ku kormidlu. Podchvíľou zmizne čln i vojak medzi vlnami, sťaby ho
         bolo more prehltlo. Tu zas vyšinie sa nos člna na hrebeň vlny a kormidlo príde skoro kolmo
         podeň. A vojak napína svaly, vesluje neohrozene, podchvíľou sa obracia, či mu je direkcia
         dobrá, trápi sa, akoby od neho závisel osud celej ríše. Konečne dosiahne i on vojenskú loď
         a pridruží sa k druhým člnom.
   </p>
   <p>
    Medzitým most naplnili vrchovate tovarom, pritiahli povrazmi a parná bárka zase letí k
         nám, fučiac a prskajúc, po svoju fúru. Zahla pekným oblúkom pod most, hodila naň povraz,
         ktorým pripriahli bárku o most, a už sa poberá k brehu i s nákladom — omnoho pomalšie, a
         fučiac ešte väčšmi.
   </p>
   <p>
    Náš Zagreb tiež podvihol mačku a berie sa obyčajnou rýchlosťou do úžiny Catene. Zovú ju
         Catene, reťaz, preto, lebo za starodávna bola tu pretiahnutá reťaz a na ten spôsob
         zatvárali nepriateľovi vstup do ďalšej čiastky Boky. Na malých úskaliach, ktoré vyčnievajú
         z mora, vystavené sú jeden neďaleko druhého dva kostolíky — jeden katolícky, druhý
         pravoslávny.
   </p>
   <p>
    Znezrady sa ukázalo mestečko na brehu, neveľké, lebo niet ani priestoru, kde by sa mohlo
         rozšíriť. Je to Risno. Nad ním sa dvíhajú ako múr, bez ďalšieho priechodu kopcovitého,
         akoby boli z mora vyrástli, nebotyčné vršiská. Nahrnuli sa jeden k druhému, vyčnievajú
         jeden nad druhým — medzi nimi roztrhané doliny, závratné priepasti. V týchto vrchoch žije
         ľud, o ktorom sa toľko pohovorilo a popísalo: Krivošania.
    <sup>
     [
     <a class="footnote" href="#ftn.id2583368" name="id2583368">
      118
     </a>
     ]
    </sup>
    Nemožno pochopiť, hľadiac z krotkej Boky ta dohora, čo môže vábiť ľudí do tej
         strašnej prírody, medzi tie holé bralá, ktoré tak hrozivo pozerajú sem nadol. A predsa
         koľkú krv prelial ten ľud i za ten holý kameň! A akoby príroda sama v sebe nebola
         dostatočne strašná a vrchy od prírody dosť opevnené: ešte i ruka ľudská sa pričinila, aby
         prispela čím môže. Už z ústia Boky zazrieš na sivých bralách zvláštne biele body, tri-štyri
         — a od nich sa spúšťajú serpentínou akoby biele tkanice nadol. To sú krivošianske pevnosti,
         dielo našej vojenskej vlády, obsadené tuho delami, vojskom, muníciou, prachom. Dominujú
         vraj nad celou Bokou. A veru neviem, ktorá loď by mohla uniknúť ich ďalekonosným delám. No
         takých pevností je i z tamtej strany, nielen od mora — majú teda i druhú úlohu, nielen
         strážiť more. Čierna Hora je tak blízko! Krivošie nepotrebuje už pacifikácie, na Krivoší je
         „teraz všetko ticho“. A tu mi prichodí na um Vereščaginov obraz,
    <sup>
     [
     <a class="footnote" href="#ftn.id2583417" name="id2583417">
      119
     </a>
     ]
    </sup>
    vlastne tri obrazy s ruským vojakom na stráži. Na prvom do kolien, na druhom do
         pása stojí v snehu. Na treťom vyčnieva už iba puška zo záveja a pod obrazom veľmi významná
         fráza: Na Balkáne už všetko ticho…
   </p>
   <p>
    Z Risna vyšiel nám čln oproti, ktorý prijal čosi tovaru a poštu. Náš Zagreb zahol teraz
         už do zátoky kotorskej. Táto sa nám predstavila sťa jazero a záliv risanský tiež. Ani vo
         Švajčiarsku alebo v Tirolsku. I divé vrchy v úzadí, i krotká zeleň na pobreží s
         roztratenými dedinami a domcami upomína tuho na panorámu alpínsku. Krásny je menovite
         pohľad z kapitánovho mostu, kam sme vyšli skoro všetci pasažieri. Iba starý markíz čo ostal
         na palube, rozhovárajúc sa s Čiernohorcom z Njeguša. Rozpráva mu, ako bol pred rokmi na
         Cetinji i spomína starých známych. Chváli rad-radom každého s akousi veľkopanskou
         blahosklonnosťou. Ba i o samom kňazovi pripúšťa, že „je človek neobyčajne rozumný i
         obratný“, čím — aspoň tak sa nazdával — riekol až moc. Čiernohorec hľadí i naňho dobrotivo,
         ale v odpovediach je veľmi rezervovaný, ba skúpy. Možno za to, že mu taliančina nijako
         nejde od ruky.
   </p>
   <p>
    V zálive kotorskom už ani nerozoznáš, kde sa jedna dedina počína a druhá prestáva. Tu sú
         kde-tu domce roztratené, i kaštiele i modernejšie vily. Miestami sa domce zhrknú do hŕbky,
         obyčajne okolo starého kostolíka, alebo kláštora. Vidno domce so zatvorenými okenicami,
         ktoré sa nikdy neotvárajú, ba i obloky doskami zabité. I nejedna starodávna budova stojí
         teraz tak mŕtva a prázdna. Nemá v nich kto bývať. Za starodávna šumel tu veselý život,
         rozkladal sa blahobyt a bohatstvo. Tu stojí kolíska chýrnych bokeľských kapitánov a
         námorníkov, ktorým nebolo na celom svete páru vo vytrvalosti, odvážnosti, chrabrosti a
         zručnosti, už či spravoval kormidlo a či bol jednoduchým námorníkom. Keď nastali nové
         pomery, keď sa rozmohla paroplavba a menovite následkom premeny, ktorým podľahlo naše
         kupectvo s inými štátmi, zvlášte s Tureckom a Ruskom — upadla stará námornícka sláva Boky a
         staré bohatstvo zamenila chudoba. Z bývalých kapitánov, ktorí sa za celý život borili na
         svojich plachtových lodiach s vlnami oceánu, stali sa dnes púhi „mašinisti“ — ako sa starí
         kapitáni opovržlive vyjadrujú o kapitánoch na parných lodiach — ktorí pritískajú gombičky
         na elektrických zvoncoch, miesto komanda. Iní, čo nemali spôsobu nadobudnúť si kapitánsky
         diplom, sú mornármi na parníkoch, kde ani vlastne nieto opravdivej mornárskej roboty, alebo
         sa vysťahovali do Ameriky. Ich domy a kaštiele, v ktorých vládol blahobyt, dnes stoja
         celkom prázdne.
   </p>
   <p>
    Hľa, nový dôkaz, že moderná kultúra a pokrok obohacuje jednotlivcov a ožobračuje masy.
         Je síce pravda, že ani to pobrežie, kde je taká skvelá vegetácia, nenie obrábané ako
         svedčí. No ale nie je to ani div, keď i tu ľud je konzervatívny ako všade, drží sa kŕčovite
         starých tradícií. I tu ťažko zameniť starému mornárovi veslo, ktorým zná výtečne narábať,
         motykou. A potom ani vláda neurobila svoju povinnosť. Ona myslí, že to úplne dostačí, keď
         na každý vrch postaví pevnosť: a čo sa tamdolu robí, o to sa veľmi nestará.
   </p>
   <p>
    Konečne sme zazreli i Kotor. Je akoby učupený na ostatnej zákrute zálivu. Nad ním zľava
         stráži nebotyčný Lovčen — vrch, vyše pol druha tisíca metrov vysoký. Výšava tým
         závratnejšia, že sa dvíha odrazu, krkolomnou strminou a od samého mora. Po ňom sa vije, sťa
         biela stuha v dlhých i krátkych zákrutách, nová cesta do Čiernej Hory. Z druhej strany
         okružujú Kotor vrchy omnoho menšie — no tu zblízka zdajú sa ohromnými. Kotor je teda celkom
         zatvorený reťazou vrchov a polohou veľmi sa podobá našim Kraľovanom. Božie nebo stojí ti
         kolmo nad hlavou, práve tak vysoko ako v Kraľovanoch, lenže je tu čisté a omnoho tmavšie.
         Nad ním drieme stará pevnosť, ktorá dnes môže zaujímať už len cestovateľa romanticky
         rozpoloženého, i s obligátnym múrom, ktorý v cikcakovej lomenici spúšťa sa od nej nadol,
         utvrdený kde-tu starou baštou.
   </p>
   <p>
    Zato sprava na najvyššom končiari nachodí sa moderná pevnosť, z ktorej odtiaľto nevidíš
         temer ničoho. Ba ani z vtáčej perspektívy by si nemohol veľmi zmúdrieť, lebo je založená
         viac pod zemou než nad zemou. Iba čo ju okružujú kasárne a strážiarne. K nej nevedie múr,
         ale tvrdá, do kameňa vytesaná cesta v príkrych serpentínach. Bohvieako mohli takou strminou
         vyredikať tahore ťažšie a najťažšie delá. Prístup k týmto tvŕdzam je civilistom nadobre
         zakázaný. I táto pevnosť tam zhora pozerá jedným okom na more, ďaleko do ústia Boky; ale,
         myslím, omnoho pozornejšie na cestu, vinúcu sa v zákrutách dolu šedivým Lovčenom z Čiernej
         Hory…
   </p>
   <p>
    V prístave sme ešte zastihli starú Niobe, ktorá nás bola dopravila do Dubrovnika a od
         tých čias tu vydychuje a až pozajtre sa má pohnúť na spiatočnú cestu. Čo tu stojí, čo tu
         čaká, nevie živá duša; možno ani len z direkcie Lloyda, ktorý kuje takéto „fahrplány“.
         Stoja tu dve-tri menšie parolode, ktoré sa túlajú po Boke a večer sa vracajú do kotorského
         prístavu. Slúžia teda k miestnej premávke. Vidno i niekoľko plachtových menších lodí, ale
         ani jedna nenie z Kotora. Najviac talianske. Vprostred zálivu, osamelá, stojí akási jachta
         so zloženými plachtami: celá biela, nizučká a veru nie veľmi veľká. Dozvedel som sa
         pozdejšie, že je to jachta akéhosi Angličana, ktorý ju tu nechal a on túla sa po Čiernej
         Hore. Zostal tak ďaleko od brehu zato, aby vyhol pomorským úradom a financom. Slobodný
         Angličan i v Kotore drží sa svojej zásady: „My house my town“.
    <sup>
     [
     <a class="footnote" href="#ftn.id2583630" name="id2583630">
      120
     </a>
     ]
    </sup>
    Istá vec, že na takej škrupine námorník ako ja neodvážil by sa ani do Bari.
         Chladnokrvný Angličan túla sa s ňou po Atlantickom oceáne i Stredozemnom mori.
   </p>
   <p>
    Na brehu nás už očakávali naši priatelia kotorskí. No ťažko sa k nim prebiť hŕbou ľudí,
         ktorí sa všetci núkajú preniesť batožinu. Druhý kŕdeľ rozlial sa po palube a vnikol do
         kabín, s nehoráznym krikom ponúkajúc svoje služby. Vidí sa i z toho, aká tu musí panovať
         bieda. Priatelia nám zaopatrili izbu v hoteli a privátnych domoch. Rozdelili nás. Lebo v
         Kotore ťažká vec dostať izbu, keď sa otvorí cestovná sezóna. Ozajstného hotela vlastne tu
         ani niet, hoci pohodlný hotel by sa tu vyplatil. Čierna Hora priťahuje z roka na rok viac
         návštevníkov, ktorí teraz hneď z lode sadajú do kočov a utekajú z Kotora, alebo nocujú v
         kabinách parolodí.
   </p>
   <p>
    Do mesta sa vchodí bránou, ktorá je na nábreží. Našli sme v nej, ako to už ináč ani byť
         nemôže, financov. No batožiny sa nám netýkali. Snáď povážili tých, ktorí nás doprevádzali,
         a či možno to, že sme nemohli doniesť „kontrabant“ idúcky z ríše, a možno i preto, že
         batožina nevyzerala nejako impozantne. Ulicami a uličkami dostali sme sa každý na svoj byt.
         Ulice sú tesné, úzke, ako to už v Dalmácii býva; domy sú stavané husto, bez veľkého
         systému, kde sa ktorému páči; a nie sú ani bárs výstavné. Zato sú zaplnené i preplnené
         domácim obyvateľstvom, úradníctvom a nadovšetko vojskom. Na každom kroku stretneš skupinu
         oficierov a to každej branže. Najviac, pravda, infanteristov. Nie div — mesto je malé,
         garnizóna veľká a naokolo po pevnostiach všade posádky. Zato prostých vojakov vídať pomerne
         menej. Z domov padne do oka hneď mestský dom, neďaleko brány, stavba tak stará ako sama
         brána; tiež pripomína štýlom časy veneciánske. Na sklepoch i hostincoch nájdeš nápisy s
         latinkou a veľmi mnohé s cyrilikou. Talianskych vidíš veľmi málo, zato nemeckých viac,
         zvlášť na „hoteloch“. Snáď kvôli cudzincom a vojsku. Spor medzi chorvátskym a srbským
         elementom je tu vyostrený až na nôž. V samom Kotore je zastupiteľstvo a magistrát v rukách
         väčšiny chorvátskej. Po iných mestečkách Boky je tu chorvátska, tu srbská väčšina. Po
         nemecky okrem oficierov nehovorí nikto, po taliansky len kde-tu čuješ úradníčka parlovať,
    <sup>
     [
     <a class="footnote" href="#ftn.id2583710" name="id2583710">
      121
     </a>
     ]
    </sup>
    domáci ľudia hovoria po „naški“ — treba ho volať „naški“, keď ten istý jazyk
         jeden volá srbským a druhý chorvátskym. Okrem brigadíra má v Kotore svoje sídlo biskup
         katolícky, ktorý v novšom čase tu založil i seminár, i episkop pravoslávny. Z vysokej
         hierarchie málokto sa ukázal — bolo už sedem hodín večer a k tomu sobota. Videli sme len
         niekoľko pravoslávnych popov — každý mal peknú čiernu bradu, a všetci v habitoch čiernych,
         trošku obnosených. Je tu i gymnázium a nautická škola, kde sa vyučujú budúci námorskí
         kapitáni. Podobnú školu má Dalmácia i v Dubrovniku.
   </p>
   <p>
    Kostolov je hodne, katolíckych i pravoslávnych, no nemali sme ich kedy prezerať.
   </p>
   <p>
    Po uliciach a krčmičkách nájdeš hojnosť Čiernohorcov pospolitých v ich bielom národnom
         kroji. Druhí nechali národný kroj doma — poprednejší — a prechádzajú sa po Kotore „v
         civile“. No ja som, vrátiac sa z Čiernej Hory, poznal každého takého Čiernohorca „v
         incognite“, i keď nepodržal svoju čiapku so zlatým vyšitým nápisom N. I., čo máloktorý
         Čiernohorec zamešká urobiť. Pospolití nemajú kedy myslieť na preobliekanie, chodia tu ako
         doma, iba čo revolver nedoniesli. Zakázané je s ním prekročiť našu hranicu: to je i
         najťažší zákaz pre Čiernohorca, kde i doktor, idúc po pacientoch, nosí svoj revolver za
         pásom a podobne i asesor sedrie. A po čom môžeš poznať Čiernohorca najistejšie? Po chôdzi.
   </p>
   <p>
    Umyli sme sa v studenej kotorskej vode, ktorá je vzdor afrikánskej horúčave, ktorá v
         Kotore vládne, celý rok jednakej temperatúry. Vyviera v mori, a tak tuho odhadzuje more od
         seba, že keď vprostriedku načrieš, mora sa ti do nej neprimieša ani kvapky. Zišli sme sa na
         pošte, kde druh z Prahy sa úfal, že nájde listy z domu. Tu sa ukázalo, že je veľmi
         nepohodlné byť „šlechtic z…“. Úradník musel najprv vyhľadávať listy na priezvisko a potom
         na predikát.
    <sup>
     [
     <a class="footnote" href="#ftn.id2583798" name="id2583798">
      122
     </a>
     ]
    </sup>
    A najnepríjemnejšie bolo — aspoň nášmu druhovi — že z toho stôsa nevylovil ani
         jedného. Na dôvažok musel náš druh znášať i všakové úštipky a poznámočky, že naň „tam-hore“
         zabudli. No on sa usmieval zhovievavo a nedal si kaziť dobrú vôľu.
   </p>
   <p>
    Rozhodli sme, že zajtra o piatej ráno hýbeme sa na Čiernu Horu. Zajtra je nedeľa, na
         Cetinji bude živo a tak dá sa vidieť všetko odrazu, čo by sme v robotný deň nevideli. Len
         to nám je ľúto, že nebudeme môcť vidieť kňaza Nikolu, ktorý bol pred niekoľkými dňami
         odcestoval do Londýna. Na nábreží natrafili sme majiteľa fiakra. Zjednali sme ho, a on nám
         sľúbil, že nás dopraví za šesť hodín do Cetinje. Bez jednania sme pristali na jeho taxu,
         ktorá sa nám nevidela veľmi prehnaná. Ináče i „uprava kň. čiernohorskej pošty a telegrafu“
         pošle zhora fiaker za veľmi lacný peniaz — osem zlatých — no kone slávnej úpravy nie sú
         jednaké. Nájdu sa medzi nimi také, ktoré zasluhujú dávno ísť do penzie.
   </p>
   <p>
    Prešli sme rivou — nábrežím — ktoré je v Kotore i dosť priestranné i nesmierne dlhé.
         Potom sme sa uchýlili do „záhrady“ reštaurantu, kde sú stromy ešte veľmi malé, a ja som si
         pochutnal na výtečnej plzenčine, ktorá bola v takej temperatúre držaná, ako kedysi v blahej
         pamäti Kravíne
    <sup>
     [
     <a class="footnote" href="#ftn.id2583862" name="id2583862">
      123
     </a>
     ]
    </sup>
    na Kráľovských Vinohradoch, iba že tu je omnoho drahšia a nemeria sa „v
         súdkoch“, ako to v Kravíne meriavali „stammgastom“,
    <sup>
     [
     <a class="footnote" href="#ftn.id2583878" name="id2583878">
      124
     </a>
     ]
    </sup>
    ale v smiešne malých dlhočizných pohároch. Nuž nielen ja, ale pochutnávajú si i
         oficieri na ňom a tak sa zdá, tu ich ovialo „domácim ovzduším“ pri pohároch, lebo počuť tu
         i tu české slovo. V záhrade cisárovo poprsie, i miesto, kde koncertuje kapela. Okrem
         vojenskej sú tu ešte dve civilné bandy. V Kotore nenie teda tak veľmi smutno.
   </p>
   <p>
    Veľmi sme sa zadivili, keď takrečeno odrazu pokryla nás tma. Nie div, Kotor je zakopaný
         medzi vrchmi a v toľkej hĺbke ľahko hustnú tône. Odišli sme s priateľom k jeho pohostinnému
         stolu, kde sme v kruhu jeho milej rodiny strávili príjemný večer. Po večeri nás musel
         každého doviesť na nocľah. Keď som vstúpil do svojej izby, bol som prekvapený, ako je v nej
         príjemne, chladno. Domáca pani, keď sa zotmilo, otvorila obloky a z výšavy starého Lovčena
         zavial zdravý, svieži vetrík, ktorý ochladil spiace mesto.
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2582597" name="ftn.id2582597">
        105
       </a>
       ]
      </sup>
      <span class="emphasis">
       <em>
        parobrod
       </em>
      </span>
      (chorv.) — parník, loď
     </p>
    </div>
    <div class="footnote">
     <p>
      <sup>
       [
       <a class="para" href="#id2582614" name="ftn.id2582614">
        106
       </a>
       ]
      </sup>
      <span class="emphasis">
       <em>
        „Ungaro-Croata“
       </em>
      </span>
      — Uhorsko-chorvátska lodná spoločnosť
     </p>
    </div>
    <div class="footnote">
     <p>
      <sup>
       [
       <a class="para" href="#id2582673" name="ftn.id2582673">
        107
       </a>
       ]
      </sup>
      <span class="emphasis">
       <em>
        Cervera
       </em>
      </span>
      — Pascual de Cervera (1839 — 1909), španielsky
               admirál, ktorý bol za španielsko-americkej vojny vyslaný s loďstvom na Kubu. V
               Santiagu ho blokovali, porazili a zajali.
     </p>
    </div>
    <div class="footnote">
     <p>
      <sup>
       [
       <a class="para" href="#id2582691" name="ftn.id2582691">
        108
       </a>
       ]
      </sup>
      <span class="emphasis">
       <em>
        Pester Lloyd, Budapesti Hirlap… Vasárnapi Ujság
       </em>
      </span>
      — Pester
               Lloyd bol budapeštiansky nemecký denník; založila ho roku 1854 peštianska Lloydova
               spoločnosť. Mal slúžiť maďarským obchodným záujmom; Budapesti Hirlap bol politický
               denník; založili ho József Csakássi a Jeno Rákósi roku 1881; Vasárnapi Ujság bol
               maďarský obrázkový týždenník; vychádzal od roku 1854. Vydával ho Gustáv Herckenast a
               redigoval Albert Pákh.
     </p>
    </div>
    <div class="footnote">
     <p>
      <sup>
       [
       <a class="para" href="#id2582721" name="ftn.id2582721">
        109
       </a>
       ]
      </sup>
      <span class="emphasis">
       <em>
        folytatás következik
       </em>
      </span>
      (maď.) — pokračovanie nasleduje
     </p>
    </div>
    <div class="footnote">
     <p>
      <sup>
       [
       <a class="para" href="#id2582742" name="ftn.id2582742">
        110
       </a>
       ]
      </sup>
      <span class="emphasis">
       <em>
        „Adriáig“
       </em>
      </span>
      (maď.) — po Adriu
     </p>
    </div>
    <div class="footnote">
     <p>
      <sup>
       [
       <a class="para" href="#id2582875" name="ftn.id2582875">
        111
       </a>
       ]
      </sup>
      <span class="emphasis">
       <em>
        „dušman“
       </em>
      </span>
      (chorv.) — nepriateľ
     </p>
    </div>
    <div class="footnote">
     <p>
      <sup>
       [
       <a class="para" href="#id2582908" name="ftn.id2582908">
        112
       </a>
       ]
      </sup>
      <span class="emphasis">
       <em>
        „A Hon“
       </em>
      </span>
      — maďarský politický denník, ktorý vychádzal od roku
               1864. Vydavateľ a redaktor bol Jókai Mór.
     </p>
    </div>
    <div class="footnote">
     <p>
      <sup>
       [
       <a class="para" href="#id2582931" name="ftn.id2582931">
        113
       </a>
       ]
      </sup>
      <span class="emphasis">
       <em>
        Sulejman-paša
       </em>
      </span>
      — hlavný veliteľ tureckých vojsk v Bosne a
               Hercegovine za rusko-tureckej vojny roku 1877
     </p>
    </div>
    <div class="footnote">
     <p>
      <sup>
       [
       <a class="para" href="#id2582981" name="ftn.id2582981">
        114
       </a>
       ]
      </sup>
      <span class="emphasis">
       <em>
        tenger
       </em>
      </span>
      (maď.) — more
     </p>
    </div>
    <div class="footnote">
     <p>
      <sup>
       [
       <a class="para" href="#id2583069" name="ftn.id2583069">
        115
       </a>
       ]
      </sup>
      <span class="emphasis">
       <em>
        Gospodo, na stolu je. Izvolite
       </em>
      </span>
      (chorv.) — Pane, je
               pripravené. Nech sa páči.
     </p>
    </div>
    <div class="footnote">
     <p>
      <sup>
       [
       <a class="para" href="#id2583164" name="ftn.id2583164">
        116
       </a>
       ]
      </sup>
      <span class="emphasis">
       <em>
        minestra
       </em>
      </span>
      (z tal.) — polievka
     </p>
    </div>
    <div class="footnote">
     <p>
      <sup>
       [
       <a class="para" href="#id2583189" name="ftn.id2583189">
        117
       </a>
       ]
      </sup>
      <span class="emphasis">
       <em>
        Forza maggiore
       </em>
      </span>
      (tal.) — vyššia moc
     </p>
    </div>
    <div class="footnote">
     <p>
      <sup>
       [
       <a class="para" href="#id2583368" name="ftn.id2583368">
        118
       </a>
       ]
      </sup>
      <span class="emphasis">
       <em>
        Krivošijania
       </em>
      </span>
      — obyvatelia Krivošije, horského krasovitého
               kraja v Boke Kotorskej. Horali z Krivošije sa preslávili vojenskou odvahou a láskou k
               slobode. Ešte v rokoch 1869 — 1870 sa bránili rakúsko-uhorskému okupačnému vojsku
               rozhorčenými povstaniami.
     </p>
    </div>
    <div class="footnote">
     <p>
      <sup>
       [
       <a class="para" href="#id2583417" name="ftn.id2583417">
        119
       </a>
       ]
      </sup>
      <span class="emphasis">
       <em>
        Vereščaginov obraz… Na Šipke už všetko ticho
       </em>
      </span>
      — Vasilij
               Vasilievič Vereščagin (1842 — 1904), slávny ruský maliar, ktorý medzi inými namaľoval
               obraz z ruských a bulharských bojov proti Turkom
     </p>
    </div>
    <div class="footnote">
     <p>
      <sup>
       [
       <a class="para" href="#id2583630" name="ftn.id2583630">
        120
       </a>
       ]
      </sup>
      <span class="emphasis">
       <em>
        „My house my town“
       </em>
      </span>
      (angl.) — Môj dom — moje mesto.
     </p>
    </div>
    <div class="footnote">
     <p>
      <sup>
       [
       <a class="para" href="#id2583710" name="ftn.id2583710">
        121
       </a>
       ]
      </sup>
      <span class="emphasis">
       <em>
        parlovať
       </em>
      </span>
      (z tal.) — parlovaním volali Chorváti posmešne
               taliančinu v ústach Chorvátov
     </p>
    </div>
    <div class="footnote">
     <p>
      <sup>
       [
       <a class="para" href="#id2583798" name="ftn.id2583798">
        122
       </a>
       ]
      </sup>
      <span class="emphasis">
       <em>
        predikát
       </em>
      </span>
      (lat.) — zemiansky titul
     </p>
    </div>
    <div class="footnote">
     <p>
      <sup>
       [
       <a class="para" href="#id2583862" name="ftn.id2583862">
        123
       </a>
       ]
      </sup>
      <span class="emphasis">
       <em>
        Kravín
       </em>
      </span>
      — stará známa reštaurácia na Vinohradoch v
               Prahe
     </p>
    </div>
    <div class="footnote">
     <p>
      <sup>
       [
       <a class="para" href="#id2583878" name="ftn.id2583878">
        124
       </a>
       ]
      </sup>
      <span class="emphasis">
       <em>
        „stammgast“
       </em>
      </span>
      (z nem.) — stály hosť
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2583917">
       </a>
       7
      </h2>
     </div>
    </div>
   </div>
   <p>
   </p>
   <p>
   </p>
   <p>
    Strhol som sa zo sna, ako sa to obyčajne stáva, keď máš dôležitú robotu pred sebou. No a
         ja som ju mal. Ak sa dačo mimoriadneho nepridá, vstúpim ešte dnes na pôdu Čiernej Hory: vec
         tak zriedkavá, že som ju ešte nikdy neurobil, a koľko jesto ľudí, čo ju v celom živote
         nevyvedú.
   </p>
   <p>
    Rúčka stojí na štvrtej hodine. Najlepšia hodina, ani čo by som bol narichtoval budíček.
         Začnem sa obliekať v mračnom pološere, lebo šalogátre neprepúšťajú svetlo, v Kotore v túto
         hodinu beztoho nie veľmi hojné. Hoci je nedeľa, nepreobliekol som sa do čistej bielizne.
         Vzal som do povahy že dakoľko hodín strávim v prachu, v ktorom i čistá košeľa premení sa na
         nečistú. Ani som ešte nevpakoval do torbice, čo som mal, už padá kameň na šalogátre.
         Otvorím ich, a tu na ulici môj druh domorodec s naším hostiteľom včerajším — svojím to
         bratom, ktorý v Kotore je usadený: čaká s torbicou v ruke a v haveloku zakrútený ako o
         Všechsvätých. Povedali mi, že ma počkajú v záhrade, kde som včera večer pil tak výtečnú
         plzenčinu.
   </p>
   <p>
    Dom je ešte tichý. Preto som sa ani neodobral od nikoho. Vytratil som sa na prstoch z
         neho ako zlodej alebo sprisahanec a našiel sa v prázdnej, tichej ulici.
   </p>
   <p>
    Iba v bráne sedí dakoľko chlapov v bokeľských čiapočkách. Jeden z nich hneď skočí a
         oznamuje mi: „Vaši druhovia čakajú vás v kaviarni a ja vás mám doviesť.“ A berie mi
         torbicu, ako sa patrí na úslužného Bokeľa.
   </p>
   <p>
    Priatelia už pili kávu a ja som sa im pripojil. Známa vec, že z Dalmatínca nemáš ničoho,
         kým ráno nevypije kávy.
   </p>
   <p>
    „O nás ľahko, ale kde je tretí. Toho sa tak ľahko nedočkáme.“
   </p>
   <p>
    „Veď sme i jeho prebudili,“ vraví náš hostiteľ.
   </p>
   <p>
    „Obrátil sa na druhý bok a odospáva druhý verš,“ poznamenal som ja.
   </p>
   <p>
    „Ani ja by sa nedivil. Chladno, niet komárov, ustatý,“ doložil druh-domorodec.
   </p>
   <p>
    „Choď do hotela „Trieste“, číslo X a doveď toho pána sem,“ nakladá náš hostiteľ môjmu
         Bokeľovi, ktorý odchodí, ako mu len para stačí.
   </p>
   <p>
    Vypil som kávu, dosť riedku — nuž kravské mlieko! — počal šúľať cigaretu z pozostatkov
         „kontrabantu“, čo mi ešte z domu ostalo, keď sa ti tu prihrnie náš Bokeľ a — sám.
   </p>
   <p>
    „Gospodaru, bol som na čísle X, ale tam mi vynadali, že čo búrim, že oni nejdú na Čiernu
         Horu. Potom som išiel z čísla na číslo, ak by ste, reku, boli číslo pochybili — pobudil som
         celý hotel a každého sa spytujem, či nejde na Čiernu Horu. Teraz tam nadávajú a hrešia až
         zemi ťažko, a vášho pána niet…“
   </p>
   <p>
    „A v ktorom hoteli?“
   </p>
   <p>
    „Hotel Graz!“
   </p>
   <p>
    „Veď som ti povedal Trieste!“ zakríkol ho náš hostiteľ. Chlap odbehol a my sa chutne
         zasmiali.
   </p>
   <p>
    0 dvadsať minút sa dorútil i s naším druhom. Je vysmiaty a tvár mu zďaleka žiari ako
         plný mesiac. Čosi od spokojnosti a čosi od južného slnca. Ono totiž ju pripražilo natoľko,
         že biela koža očervenela a na miestach i podskočila. A náš druh je šťastný, že sa vráti
         domov, ohorený ako Cigán.
   </p>
   <p>
    „No, či som sa opozdil, povedzte, vy pesimisti!“ volá zďaleka víťazoslávne. „Viem sa ja
         ponáhľať i bez vás.“
   </p>
   <p>
    „A o ktorej si vstal? Vari o tretej!“ posmieva sa druh-domorodec.
   </p>
   <p>
    „Dosť na tom, že som o piatej tu na mieste.“
   </p>
   <p>
    „Gratulujem!“ poklonil som sa mu ja.
   </p>
   <p>
    „Ale museli zalarmovať dva hotely pre teba.“
   </p>
   <p>
    Prišiel i náš furman a zobral nám batožinu i kepene. My sme ešte počkali, kým náš druh z
         Prahy vypije kávu, napíše kartu s obrázkom Kotora, „aby vedeli doma, že sa nestratil“ — i
         tak už bolo i pol šiestej, keď sme vsadali do voza.
   </p>
   <p>
    Koč je obyčajný, krytý, na perách. No my sme dali krytbu spustiť, lebo je nebo jasné.
         Odobrali sme sa od nášho hostiteľa a furman pošibol kone. Hradská ako dlaň, počína sa hneď
         za mestom dvíhať, ale mierne — a my o dakoľko minút prešli sme i cez Škaljare, predmestie
         Kotora, a našli sa v poli, medzi vinicami, ktorých nenie práve veľká hojnosť. Nebo je
         čisté, aspoň ten malý kus, čo ho vidíme, iba Lovčen pokrýva biely oblak. No konečne i
         Lovčen má tú istú obyčaj ako Choč: že si rád postaví na hlavu čiapku, lenže tunajšie slnce
         ju Lovčenu veľmi ľahko strhne. Pred takým slncom i taký starý pán, ako Lovčen, musí čiapku
         zložiť.
   </p>
   <p>
    Cesta začína sa hneď krútiť pomedzi polia a vinice. Došli sme i k fortu sv. Trojice.
         Fort býval v starých časoch, teraz to bude cele obyčajná kasáreň s malými magazínmi. Vojaci
         sú na priedomí, rozvalení na pažiti a ľahostajne sa dívajú na nás. Vedú si tu práve tak,
         ako by ich bolo „Commando“ sem poslalo „na letný byt“. I povetrie je tu tak čisté. Tu sa i
         cesta počína deliť na troje. Jedna je naša, do Čiernej Hory, druhá do Budvy a tretia poza
         kopce a vrchy serpentínami dohora na pevnosti, ktoré sú z tamtej strany Kotora, vis-a-vis
         Lovčenu. Všetky tri sú vzorne držané, ani čo by boli tunajší cestári študovali u cestárov
         turčianskych. Bezpochyby blízkosť hranice oduševňuje tunajších cestárov, aby ukázali
         „tamtým spoza Lovčena“, že nejedia svoj chlieb nadarmo.
   </p>
   <p>
    I cestu do Čiernej Hory vystavila naša vláda, ba predĺžila ju až na Cetinje a z Cetinja
         na Rijeku. Z priateľstva k susednému kniežatstvu, hoci ju Čiernohorci málo derú. Ak idú
         peší alebo na svojich koníkoch, idú radšej po starej ceste „do jazernej matere“, než aby
         použili švábsky výmysel: pohodlnú cestu, na ktorú beztoho z proťajších pevností dívajú sa
         čudnovaté „ďalekohľady“ z fabriky Kruppovej. Poberajú sa jeden za druhým v husacom pochode
         skoro všetko nadol a len podajedni dohora. Chlapi i ženy kráčajú rezko, pružno, akoby sa
         ani zeme netýkali v svojich ľahkých opánkach. Vlastne skáču z kameňa na kameň ako divé
         kozy. My by sme sa z takej výpravy vrátili s vytknutou nohou. Okrem Čiernohorcov vidno sa
         tu tmoliť i financov. Musí ich byť v Kotore celá légia, ale zato sotva sa tam nájde
         fajčiar, ktorý by vyfajčil len jednu jedinú c. kr. cigaretu do roka. A bol by i vinovatý,
         keď môže fajčiť za lacný groš výtečný čiernohorský a piť nefalšovanú čiernohorskú kávu.
   </p>
   <p>
    Asi na pol cesty našli sme krčmičku pri ceste. Okolo nej kamenie, krovie a vysoká, ale
         riedka, tráva. Keď sme sa blížili ku krčme, vyšiel pes na priedomie a prívetivo ovieva
         chvostom. Keď sme prechodili popri ňom, začal vrčať a keď sme ho minuli, rozbrechal sa
         zúrivo za nami, vyciera zuby a srsť sa mu ježí na šiji. Tak nás vyprevadil asi na
         strelenie. Náš furman nás poučil: „Jeduje sa, že sme sa nepristavili v krčme. Keby sme sa
         boli pristavili, bol by obskakoval okolo nás.“ I ubezpečoval nás, že to hovorí zo
         skúsenosti.
   </p>
   <p>
    „Prečo nie?“ riekol som ja. „Ked môže byť ríšsky pes, prečo by nemohol byť i krčmársky?“
   </p>
   <p>
    Tu sme dohonili i šlajfiara, ako strká pred sebou svoju varštať o jednom kolese.
         Pozdravil nás svojím „bon džornol“, lebo je Puljíz.
    <sup>
     [
     <a class="footnote" href="#ftn.id2584237" name="id2584237">
      125
     </a>
     ]
    </sup>
    Šlajfiarstvo v Dalmácii a v týchto stranách prevodzujú vôbec len Puljízi. Preto
         ním i pravý Dalmatínec nesmierne opovrhuje, ako všetkým, čo Puljíz robí. Iba jeho reč melie
         s nesmiernym pôžitkom a hrdosťou.
   </p>
   <p>
    „No i tebe sa zunuje, kým prídeš na Krstac,“ vtipkuje náš furman. „Ako tým
         velocipédistom.“
   </p>
   <p>
    „Ktorým?“ pýtam sa ja.
   </p>
   <p>
    „Došli do Kotora, že pôjdu na Čiernu Horu. Vyšli až ku krčme, ale zunovalo sa im
         šliapať. Vždy jednako, dohora-dohora — nikde rovinka, nikde nadol — ech, i koňovi sa
         zunuje. Poslali do mesta po voz, naložili naň kolesá a vysadli i oni. Tamhore zosadli a
         hybaj zas na velocipéde.“
   </p>
   <p>
    „A vašim koňom sa ešte nezunovalo!“
   </p>
   <p>
    „Ani sa nesmie. Celú noc som ich kŕmil. A potom — sú kone.“ A šibol ich bičom, až len
         tak vyskakovali.
   </p>
   <p>
    Neobanovali sme, že sme natrafili práve na tohto furmana. Koč veľmi dobrý, priestranný,
         čistý, v ňom zapriahnuté tri kone. Tretí zo strany „na folgu“, ako u nás priahajú. To
         poznamenávam zato, aby nás dakto nepotváral, že sme hádam na ruskej trojke vjachali do
         Čiernej Hory! Ale ten tretí na folge predsa mal čosi ruského na sebe: práve tak sa chová
         ako „asesor“ Selifana, ktorý, ako známo, putoval na trojke so svojím pánom Čičikovom
    <sup>
     [
     <a class="footnote" href="#ftn.id2584305" name="id2584305">
      126
     </a>
     ]
    </sup>
    po dedinách, keď chodil skupovať po statkároch „mŕtve duše“. I tento, ako
         Selifanov asesor, sa odťahuje a rád by poťahovať za dlhší koniec. No gazda mu vybíja
         nemilosrdne bičom takú filozofiu z hlavy. Ináče kone, bárs len pod chomútmi, sú vysoké,
         silné, dobre riadené. Len tak sa dá myslieť, že celé tri hodiny mohli vydržať v behu a to
         vždy do vŕšku.
   </p>
   <p>
    Ubezpečujem každého, že sme sa ani minúty nenudili. Cesta na voze mi nikdy nebývala
         nudná, a čo by kone boli aké nanič. A ako by mala byť nudná práve tu? Zákruta nad zákrutou,
         dakde prilepená k bralisku a pod ňou hlboká priepasť, alebo strmá stráň až dolu, k moru. Na
         takých miestach vystavený je miesto stĺpov solídny múr po krajíčku. Múry sú i na zákrutách,
         aby ti, keď ideš v dolinu, koč „z nedorozumenia“ nezletel dakde do susedov. A možno tieto
         múriky sú i na to, aby si mal kde Čiernohorec odpočinúť, ak sa náhodou na novú cestu
         zatára. Vídavame ich: daktorý fajčí svoj čibuk, iný chrápe na zdravom povetrí a koníky
         medzitým vypásajú popri ceste — z hornej strany — erárnu trávu. Daktorý je tak
         blahosklonný, že podvihne prst k čiapočke, iný hľadí kamsi a nás ani nepozoruje. No všetci
         sú obrátení tvárou k Lovčenu a tým druhým ku Kotoru a vôbec k Boke. Keď vidí pevnosť, tiež
         sa k nej obráti chrbtom. V úradnej reči sa toto vyjadrí diplomatickou frázou: „pomer náš k
         Čiernej Hore je najpriateľskejší“. Čím dochodíme vyššie, múrikov tým viac pribúda i na
         miestach menej strmých. No tieto sú vyvedené len z kameňa, bez vakovky, narýchlo. Furman
         nám vysvetlil, že ich postavili, keď korunný princ Rudolf s manželkou cestoval na Cetinje. ,Beamtri‘
    <sup>
     [
     <a class="footnote" href="#ftn.id2584364" name="id2584364">
      127
     </a>
     ]
    </sup>
    sa totiž naľakali, že oko mladej arcikňahyne neznesie takýto hrozný pohľad. A
         skutočne, kto je nervózny, neraz pocíti zimomriavky, keď mu oko zablúdi ta dolu, kam sa to
         prepadol nešťastný Kotor.
   </p>
   <p>
    V týchto výšinách panuje úplný pokoj a sviatočná tichosť. Voz sme stretli jeden jediný,
         i to nie nákladný. Sedí v ňom akýsi Turčín vo feze. Obdivoval som nielen jeho dlhočizné
         fúzy, ale i masívny zimník, do ktorého sa zakrútil. I on je na trojke, iba kočiš čo je v
         čiernohorskom kroji. Patrne záležitosť od direkcie pošty a telegrafu na Cetinji. I my sme
         natiahli svoje haveloky a nie sú nám ani najmenej ťažké. Odhora poťahuje čerstvý vetrík ani
         na Šturci alebo okolo Príslopa. Slnko síce svieti, ale padá ešte teraz spoza končiara veľmi
         kosom, tak že je viac len pre parádu, než pre potrebu.
   </p>
   <p>
    Kepeň je teda tu veľmi potrebný, ale zato druhá vec je zas celkom nepotrebná. Mapa
         totiž. Celá Boka je hlboko pod tebou — vrchy sa vyrovnali. I Gorazda, popri ktorej sme
         nedávno prešli, padla dosť hlboko pod nás. A ani na tejto pevnosti nemáš čo vlastne vidieť,
         iba čo sa belie na nej akási filagória. Čo by bolo hodno vidieť, to je pod zemou. V Gorazde
         je uložené delo, ktoré nosí ponad Lovčen rovno na Cetinje, len nacieliť. Dosiaľ, pravda,
         neprobovali, či ozaj tak ďaleko nosí: nuž ale ktovie, čo nedožijeme ešte. Pevnosti na
         proťajších vrchoch, akoby sa dnes boli uponížili z vrchu na rovinu. Tiež sú pod zemou
         pozakladané, ale tu už vidíš sa belieť i domy a domce: vily to sotva budú. Akiste byty pre
         dôstojníkov a „manšaft“. Nuž všetko sa to akosi pod nami uľahlo. Vrchy, ktoré som včera z
         Kotora krstil velikánmi, dnes sa akosi skrčili a ja musím odvolať, čo som včera tvrdil.
         Boka je ako mapa vyrobená z hliny, usmiata, zelená, so štyrmi modrými machuľami. Zo
         včerajšieho kanála, ktorým sa náš Zagreb doredikal do Kotora, vytvorili sa štyri šumné
         jazerá. Mestá, dediny, i sám Kotor — to sa často stratí spod očú, keď sa nadhodí tu bralo,
         alebo aspoň masívnejšia skala pri ceste. Krivošianske vrchy tiež s rešpektom uliehajú pred
         samým Lovčenom. Rieky, ktoré pretekajú z druhej strany Boky rovinou, na ktorej sú nekonečné
         kukuričné polia — tie vyzerajú ako biele tkanice. Iba more čo ostalo to isté ako včera. Z
         Boky sa vyciedza a rozlieva sa všade, všade až ta, kde sa tratí v neurčitých obrysoch,
         zanesených rannou hmlou; ba ďalej, ďaleko ďalej. Čím sa my väčšmi dvíhame, tým väčšmi
         pribúda tej nekonečnosti, nie že by jej ubúdalo. Keby nie tá hmla, mohli by sme stadiaľto
         pekne vidieť, ako tam kdesi v Bari merajú makaróny rífom.
   </p>
   <p>
    Z ostatnej zákruty cesta už ide temer vodorovne, dlhou rovnou líniou, akoby ju
         natrahoval. Sme na výške 970 metrov nad morom: teda sme vystúpili asi do polovice Lovčena.
         Ešte raz defiluje ti pred očami pohľad, ktorý sa nikdy nedá zabudnúť. Tu zrazu otvorí sa
         pod tebou priepasť, akoby sa bol starý Lovčen rozčesol. Priepasť, že by ju nezamuroval ani
         najšikovnejší beamter. Na dne priepasti až do samého Kotora hýbe sa reťaz žien a mužov po
         starej ceste. Na tejto čiare posepkalo nás tuho na jednom mieste. Prešli sme cez zvariaky,
         ktoré sú vložené šikmým smerom do cesty. Furman nám zvestuje:
   </p>
   <p>
    „Páni, už sme na Čiernej Hore.“
   </p>
   <p>
    Skoro som neveril samému sebe, že som dosiahol, po čom som túžil tak dávno. Zamysleli
         sme sa všetci a som istý, že každý z nás bol v sviatočnej nálade. Prvý sa prebral druh z
         Prahy, pošuchal po vreckách, vytiahol rukavice a natiahol ich na ruky. „Aby ste vedeli, že
         držíme slávnostný vjazd do Čiernej Hory!“ posmieva sa nám.
   </p>
   <p>
    „Aleže choď a nestraš tvojimi rukavicami,“ karhá ho môj druh-domorodec. „I tie si
         prepašoval zo Splitu.“
   </p>
   <p>
    „Ja vás na Cetinji zničím, vlastne nie ja, ale moje rukavice…“
   </p>
   <p>
    „Mnoho ti šťastia.“
   </p>
   <p>
    Vec je ozaj zvláštna, ako prestáva i tá chudobná vegetácia, keď sa prevalíš cez hranicu.
         Pôda je tak solídne kamenitá, že tu už ani tráva nerastie. Len pod končiarom Lovčena čo sa
         ti oko zastaví na tmavom fľaku hory, ba i sám končiar je riedkou horou pokrytý.
   </p>
   <p>
    Na sedle horskom zastali sme a hodili ešte jeden pohľad na Boku, ktorá stadiaľto vyzerá
         ako prívetivá idyla, a ta ďalej na more, rozsiahle, otvorené do nekonečna, lebo sa pary
         rozišli a nad morom kloní sa čistá, modrá obloha. Náš furman pošibal, Boka zmizla, potom i
         more za bralami a pred nami i za nami ostala sama Čierna Hora.
   </p>
   <p>
    I Lovčen zaostal za nami vpravo. Miernou úbočou spúšťame sa nadol, do poľa. Ak poľom
         totiž môžeš menovať kameň na kameni a spomedzi kamenia štipka trávy, kde-tu tŕň alebo šíp.
         Vidno kde-tu i záhonček, že by ho prikryl mojím havelokom. Obohnaný je múrom a tamdnu sú
         zemiaky vysadené, alebo šťúply jačmeň ako okolo Námestova a Slanice. Pažite, stromovia,
         potokov, lúk a polí — toho všetkého tu nevidíš.
   </p>
   <p>
    Verte mi, ani Orava nenie najzadnejší orsák na svete: nie je toľme pánu bohu za chrbtom!
   </p>
   <p>
    Dohonili sme kŕdeľ Čiernohorcov. Ženy pod ťažkými batohmi kráčajú dosť veselo a za nimi,
         ale na dištanciu, chlapi. To sa rozumie, chlapi bez batohov. Zato každý má v ruke dlhý
         čibuk a v druhej ohromný dáždnik, neviem veru načo. Ich biele, súkenné šaty nie sú
         sviatočné. Odišli včera do Kotora a dnes na svitaní sa vybrali domov. Nuž emancipácia
         nevnikla až sem. Žena nosí do Kotora drva, zemiaky alebo syra. Nebodaj prepašuje pritom i
         dačo dohánu alebo kávy. Za utŕžené dva-tri šestáky kúpi soli, alebo kukurice a vracia sa
         dohora. Muž ju doprevádza, ale len na dištanciu, ako to mužská hodnosť nakladá. Z chlapov
         daktorí dotkli sa čiapočiek. Ženy ani len nepozreli na nás. Ja som sa ich spýtal: „A
         skadiaľ tak zavčas rána, ženičky?“ Furman stíšil kone.
   </p>
   <p>
    Ženičky neodpovedali. Niektorá pozrela na mňa s opovržením ako na človeka, ktorý sa
         nevie slušne chovať. A skutočne dopustil som sa neslušnosti, lebo som sa na verejnej ceste
         prihovoril cudzej žene.
   </p>
   <p>
    „Pýtajú sa vás, odkiaľ idete!“ zvolal na ne furman. On zná ich obyčaje, ale dobre mu
         padne ukázať, že opovrhuje takou „hlúposťou“.
   </p>
   <p>
    „Z mesta!“ odpovedá staršia babka, kdežto mladšie sa odvracajú od nás.
   </p>
   <p>
    „Vidíte, taký je tu národ,“ poznamenal furman. „Ani nevie, čo sa patrí.“
   </p>
   <p>
    My sme neodpovedali nič na tieto poznámky nášho civilizovaného furmana.
   </p>
   <p>
    Okolo deviatej sme došli na Krstac. Tu je krčma, strážnica a všetko možné. Furman nám
         vychválil Andriju a navrhol, aby sme si tu odpočinuli. Akiste jeho protektor. Pristali sme.
         Zatiahol z cesty „na dvor“, čo je veľmi snadná vec, lebo dvor nenie ohradený. Pristavil
         koňom jasle, poukrýval ich kobercami, aby nenastydli, totiž kone. My sme sa uvelebili za
         kamenný stôl, ktorý stojí pod slamenným ústreším. Malé dievčatko vynieslo nám stoličky a
         odrazu sa tmolilo okolo nás päť-šesť vypasených mačiek. Krčmár Andrija v šatách čistých,
         vysoký, v mäse, mal sa okolo nás veľmi úslužne a zdvorile. Ako každý krčmár, keď mu prídu
         hostia. Prestrel čistý obrus, rozložil taniere, nože a vidličky, nezabudol na servíty,
         ktoré zaváňajú práve tak tuchlinou, ako všetky servíty v civilizovanej Európe. Prišli i dve
         fľaše, jedna s červeným vínom a druhá s vodou.
   </p>
   <p>
    Vyšla i jeho žena, mladá a dosť driečna. Len čo postavila na stôl taniere s rozkrájanou
         surovou šunkou, čerstvým syrom a salámou, zmizla hneď zase v dome, pozdraviac nás veľmi
         ticho: „Dobro jutro!“ Boli sme hladní, na čerstvom povetrí i žalúdok lepšie melie, než
         tamdolu okolo mora. Raňajky nám chutili znamenite. Syr je veľmi chutný, šunka čerstvá a
         víno pravé, dalmatínske. Boli sme spokojní a tešilo nás zvlášte, že náš furman je človek
         praktičný a pritom statočný, lebo nás zaviedol skutočne do poriadnej krčmy. No a takého
         sprievodcu hodno mať vždy pri sebe, keď si v cudzom svete.
   </p>
   <p>
    Keď sme sa občerstvili, začali sme sa rozhliadať. Vo dvore je živo. Čapuje sa víno zo
         suda a roztáča medenicami do malých súdkov. Keď došlo na dno a vyrazeným čapom vyliali
         zvyšok, Andrija podal pomáhačom po pollitrovej medenici. Susedia sadli, ujedajú dosť biely
         chlieb a syr a poťahujú pomaličky z medeníc, pokyvujúc hlavou. Vidno, páči sa im načatý
         sud. Oni sú nie ešte sviatočne oblečení. Halena i nohavice miestami sú i plátané. Ale sú
         všetko chlapi ako jedľa, chudorľaví, ale žilnatí. Pod pletenými gamašami z bielej vlny
         napínajú sa podkolenové svaly pri každom pohybe, mohla by im závidieť ktorákoľvek baletka.
         Chôdza im je pružná, ľahká sťa prvého gavaliera.
   </p>
   <p>
    Tu sedí rozvalený na kamennej lavici i akýsi šuhaj v bielej košeli, modrom prusleku a
         bielych nohaviciach, ale tesných, po členky siahajúcich. Skoro ako jasenovské, alebo
         žaškovské. Vycifrované sú i šnúrami skoro šíre dlane; a to nielen po strane, ale i v
         rozkroku. To už nenie oravská móda. Zato má jančiarky ako naši „mešťania“, t. j. vo Veľkej
         Vsi. Fajčí cigaretu za cigaretou tento preoblečený Oravec a hľadí zamyslene do neba, ani čo
         by mu boli plte utonuli. Tu i tu pomkne svoju čiapku, ktorá už nenie veľkoveská, ani
         čiernohorská, ale vysoká a biela. I ostrihaný je moderne, v tyle a okolo uší nakrátko a v
         štici nadlho. Furman mi vysvetlil, že je to nie Oravec, ale kupec s dohánom a možno
         organizátor kontrabantu do Boky.
   </p>
   <p>
    Prichádzajú i ženičky, chudorľavé, neveľké osôbky, každá je trochu nahrbená. Vidno, že
         sa nanosia tých batohov a derú sa v ťažkej robote. Andrija im rozmeriava do vriec kukuricu,
         múku alebo i pšenicu. Zadivil som sa, ako sa zrazu tratia z očí, akoby ich zem prezrela.
         Len prekročí cestu, zahne na chodník a už jej nevidí oko tvoje. Pole je plné hŕb kamenia,
         skál a bralísk, za nimi sa taká ženička stratí ako gáfor. Budú to mať v krvi, alebo sa tak
         naučili vo výpravách proti Turkom, keď museli nosiť za mužom merindu a muníciu.
   </p>
   <p>
    Pozrel som ukradomky i do domu Andrijovho. Obyčajný murovaný domec z kameňa pod slamenou
         strechou, dnuka prehradený doskovými stenami. Ako naše dalmatínske. Temer celý je naplnený
         vrecami, ktoré sú vo vysokých štôsoch naukladané. V tomto magazíne je kútik pre postele a
         druhý pre kuchyňu. Andrija má i deti. Jeden z nich, asi päťročný, pozerá spoza uhla na nás,
         prst v ústach. Keď naň pozrieš, vtiahne sa za uhol. Ja za ním — ale keď ma čul, on vnohy po
         múroch a kamení ako divá koza. Zastal až v stráni pod orechom a stadiaľ na mňa túka. A tu
         ma upútal i Lovčen. Z tejto strany vyzerá trochu naklonený a po svahoch sa brnie čosi
         riedkej hory. Na temene sa skvie biely bod: kaplica vladyku Radeho. K nej putuje „na
         Petrovo“ i kňaz s rodinou, aby sa poklonil pamiatke svojho predchodcu, vladyku Petra.
    <sup>
     [
     <a class="footnote" href="#ftn.id2584832" name="id2584832">
      128
     </a>
     ]
    </sup>
    Keď mi oko privyklo na jednotvárnu šeď „poľa“, zbadal som v skalách pod stráňou
         dedinu s neobielenými domcami pod slamenou strechou. Na prvý pohľad to vyzerá ako hŕby
         kamenia a štrku. Z jednej strechy breše na mňa zúrivo biely dunčo: keby sa ta lacman
         priblížil, iste by mu poriadne zostrihol pulidery.
   </p>
   <p>
    Odobrali sme sa od Andriju a jeho družiny a vsadli do koča. Vypočinuté kone letia v
         dolinu jednotvárnym, smutným krajom, kým sme sa nespustili na neveľkú roveň. Nebude omnoho
         väčšia od veľkoveskej, iba že je oválnejšia. Na nej sa rozkladá prívetivá dedina, vlastne
         mesto — Njeguš. Skoro som banoval, že nekŕmime radšej tu. Prvá výstavná budova, popri
         ktorej sme prešli, na jedno poschodie, pod škridlou i pekne vybielená, je škola. Okolo nej
         je ohradený, priestranný dvor. Vo dverách stojí mladý pán učiteľ, opretý, s preloženými
         nohami, s revolverom za pásom. Hostinec a kaviareň sú pekné, výstavné ako škola, so
         stolíkmi pred domom, kde sviatočne vyobliekaní hostia sedia len tak „na sucho“, fajčiac
         svoje cigarety. Najviac sú v čižmách, daktorí v lakovaných, i zvedavo pozerajú za nami.
   </p>
   <p>
    I pred inými domami sedí svet, tu na prahu, tu po kameňoch a brvnách, čakajúc možno,
         kedy ozve sa zvon na „crkvi“, ktorá — bez veže — stojí v úzadí mestečka. Prešli sme i popri
         kňazovom „dvorci“, dome na poschodie, stojacom v jednom rade s domami druhých mešťanov.
         Nebolo ho treba bieliť, vystavený je z tmavých kvádrov ako i kaviareň, krytý škridlou ako i
         bočné staviská a múr okolo domu. Brána na dvore otvorená je dokorán, ale okenice sú všetky
         pritvorené: niet gazdu doma. Z tohoto domu pochodí rodina Petrovića-Njeguša, ktorá dlhé
         roky dávala Čiernej Hore vladykov, t. j. hlavu cirkevnú a spolu i svetskú. Ich svetská moc
         pravda bola dosť ohraničená: medzi druhými hlavármi bývali oni prví: no behom času,
         politikou, rozumom, pilnosťou, obeťami a — čo je na Čiernej Hore hlavné — hrdinstvom
         vyšvihli sa tak vysoko, ako stoja dnes.
   </p>
   <p>
    Z jedného nízkeho domca vystúpil pop v čiernej reverende s čiernou bradou, ako hodváb sa
         lesknúcou. Na hlave má čiernohorskú čiapočku. Nazdal som sa, že ide od chorého, ale môj
         furman sa boží, že ten domec je „parochia“.
   </p>
   <p>
    Pospolitý národ pozerá cele ľahostajne na nás a dakedy ani nepozerá. Často im vyčítaš z
         tváre dosť hlboké opovrženie. Iba jedna starena, stojaca v bráne svojho dvorku, rozložila
         ruky akýmsi nevídaným gestom biblickým a poklonila sa do pása. Takejto zvláštnej poklony
         ani jeden od nás ešte nikdy neprijal. Nie div, že sme sňali klobúk pred touto starosvetskou
         ženou, ktorá nás považovala možno za — Troch kráľov.
   </p>
   <p>
    Z roviny sa cesta počne zase dvíhať. Vpravo v neveľkej kotline ostane dedina, rozťahaná
         a dlhá „ani Žaškov“. Dedina sa volá Dugi dó (dó = náš dol). I v nej sú domce pod slamou.
         Kde-tu záhonček siatia, alebo i záhradôčka. Okolité kamenité kopce brnejú sa od krovia a
         riedučkej hory. Bude tu možno i paše medzi krovím. Z dediny vybehlo proti nám pol tucta
         chlapcov. Vyštverali sa stráňou na cestu a čakajú koč so zloženými nazad rukami.
   </p>
   <p>
    Tu keď sme k nim došli, zvolá najsmelší:
   </p>
   <p>
    „Daj soldu!“
   </p>
   <p>
    Ostatní za ním ako v chóre:
   </p>
   <p>
    „Daj soldu!“
   </p>
   <p>
    Furman pošibol kone a chlapci za nami. Zhodili sme po dva-tri grajciare. Chlapci
         pozaostávali, iba jeden ešte vytrvale vyskakuje za nami. Keď sa mu zunovalo, poklonil sa
         nám posmešne ako ľudom, ktorí sú oklamaní a už letí nadol ku kamarátom, harcujúc ako mladý
         žrebec.
   </p>
   <p>
    I tu sú serpentíny ako na Lovčene. Náš furman nám medzitým rozpráva svoje skúsenosti s
         rozličnými cestovateľmi. S daktorými sa túlal po mnoho dní po Čiernej Hore, to sa rozumie,
         kam sa môže kočom pristúpiť. Predkladá nám kopu vysvedčení na vizitkách a kartičkách. Našli
         sme tu mená ruské, talianske, francúzske, nemecké a anglické. Náš bodrý Daniel Hajduković
         rodák zo Senja v chorvátskom Prímorí, získal si od všetkých úprimnú pochvalu. Sľúbili sme
         mu i my takéto svedectvo. A keď som ja doložil, že jeho meno príde možno i do novín: hnal
         kone tak tuho, že za kočom sa dvíhajú oblaky prachu.
   </p>
   <p>
    Dosť skoro vyleteli sme na Golobrdo (brdo — vrch), ktorého výšina obnáša okolo tisícsto
         metrov. Stadiaľto sa ide nadol zase serpentínami. Začali sme sa už spúšťať, keď som ja
         zvolal:
   </p>
   <p>
    „Počkajte, môj Hajduković. Čo vám tak náhlo?“
   </p>
   <p>
    A on zastavil ochotne rozparené kone.
   </p>
   <p>
    Prišla mi na um nemilá vec. Zabudol som si, vyberajúc sa do Čiernej Hory, čosi doniesť,
         vlastne vypožičať. Nuž a vyzradím i to, čo. Zabudol som si vypožičať pero môjho suseda — Hviezdoslava…
    <sup>
     [
     <a class="footnote" href="#ftn.id2585073" name="id2585073">
      129
     </a>
     ]
    </sup>
    Bez neho si tu neporadíš, ako by si nevedel ani on poradiť, keby mu ho tak
         dakto spod ruky ukradol a riekol mu: „No a teraz, švagre, píš svoje ,Prechádzky letom‘ a
         menovite opíš mi, ako to vychodí slnce.“ Nuž i Hviezdoslav poškrabal by sa za uchom a ruka
         by mu klesla malomyseľne…
   </p>
   <p>
    Zastaneš tu tak ako my, a srdce sa ti stisne akýmsi strachom a ľútosťou. Otvoríš v úžase
         ústa, keď sa stadiaľto rozhliadneš po čudnovatej zemi kniežaťa Nikolu. Z nás troch
         podajedni boli v Alpách, i vo Švajčiarsku, i ja som zbrúsil dosť hodný kus sveta — no niečo
         podobného, ako je toto tu, ani jeden z nás ešte nevidel. Čítal som i opisy a práve i o
         tejto partii Čiernej Hory, daktoré veľmi obšírne, iné i vzletné: počul som spomínať
         rozbúrené more, ktoré v najväčšej búri odrazu skamenelo — no kde ostáva neviem aký opis
         pred takouto strašnou, potriasajúcou skutočnosťou! Na celom obzore nevidíš iba vrchy. I to
         nie práve veľké, ale zato ostré, špicaté ako ihly, s roztrhanými stráňami. Všetko je to
         holé ako dlaň a sivé, že sa ti oko nemá na čom zastaviť. Nuž nenie to more, skorej jazero,
         zatvorené veľkolepými brehmi zo všetkých strán: obrovskými vrchmi, ktoré obstali naokolo,
         akoby sa boli prišli dívať na toto čudovisko.
   </p>
   <p>
    Dlho sme stáli pohrúžení do tohto obrazu, akého sme nikdy ešte nevideli a tak skoro tiež
         nevidíme.
   </p>
   <p>
    „Ba či tu i dakto býva!“ zvolal druh z Prahy, prebudiac sa prvý z úžasu.
   </p>
   <p>
    „Čiernohorci!“ odpovedá Hajduković pevným hlasom. „Počkajte, ukážem vám, kde leží ktorá
         dedina.“
   </p>
   <p>
    Keď sme sa pohli v dolinu, mohli sme i zblízka prezrieť daktoré partie tohto divného
         kraja. Kopce a bralá, ktoré prvej viseli jeden nad druhým, akoby ich bol nastískal — ako
         sme sa im blížili, tak sa začali rozstupovať, po stranách brnieť a po úpätiach i zelenať.
         Medzi nimi rozkošné údolia, zákutia, zelené, rukou ľudskou obrobené. A skoro v každom údolí
         učupená je dedinka so skromným kostolíkom, alebo aspoň skupina domcov, ktoré my z vtáčej
         perspektívy vidíme. Medzi údoliami sú vychodené chodníky, ktoré dakde sa dvíhajú i po
         stranách kopcov a vrchov a prevaľujú zas do údolia. A tak i v tejto divej prírode tečie
         život ľudský, a kto zná, či nie i pokojnejšie i harmonickejšie, než v našich „skrotených“
         krajoch.
   </p>
   <p>
    „Tamtá dedina sú Ceklići,“ ukazuje nám Hajduković.
   </p>
   <p>
    „A čo sa nachodí v nej?“
   </p>
   <p>
    „Najkrajšie ženy v celej Čiernej Hore.“
   </p>
   <p>
    „Zvláštno. Kde je bieda najväčšia, tam sú ľudia najkrajší,“ poznamenal som ja.
   </p>
   <p>
    „Oh, tu nieto tak veľkej biedy. Ceklići je hniezdo Matanovićovcov. Bohatí ľudia všetci.
         Jeden z nich je konzul v Kotore, druhý je minister financií. Dobre stojaci.“
   </p>
   <p>
    „Teda ani Čierna Hora nenie tak čierna, ako by sa zdalo.“
   </p>
   <p>
    „Ó, jesto i bohatstva. Nájde sa.“
   </p>
   <p>
    Ale toto všetko ti už nezahladí dojem ľútosti, ktorý si prv pocítil. Vždy sa ti len
         vtiera myseľ, že je tu bieda. Práve tak, ako Honťan nikdy neuverí, že Oravec okúsil kedy
         pšeničného chleba; vždy ostane v ňom dojem, že „Zabország“
    <sup>
     [
     <a class="footnote" href="#ftn.id2585232" name="id2585232">
      130
     </a>
     ]
    </sup>
    je „Zabország“ a čo by hneď i daktorí jedli pšeničný chlieb.
   </p>
   <p>
    „Keď sa bude následník ženiť,“ riekol som ja, „nechže nedovedie ženu na Kotor.“
   </p>
   <p>
    „A prečo?“
   </p>
   <p>
    „Ľahko by sa mohla vrátiť, ak by bola maznavá…“
   </p>
   <p>
    Spúšťajúc sa dolu vrchom serpentínami, z daktorých bodov nám padala dosť priestranná
         rovina do oka. Hádali sme všetci a uhádli sme, že je to roveň cetinjská. Netrvalo ani pol
         hodiny, keď sme sa už spustili na ňu. Bajce, roztiahnutá dedinka pod stráňou, ostala nám
         vľavo s domami predsa len výstavnejšími.
   </p>
   <p>
    Roveň, alebo ako ju tu zovú, „Cetinjsko polje“, je asi toľká zdĺže, ako z Martina do
         Vrútok a široká tiež asi toľko, obkolesená zo všetkých strán väčšími-menšími kopcami a
         vrchmi. Na rovni sa rozkladá, a síce v samom prostriedku, Cetinje: hlavné mesto tejto
         dŕžavice, toľme spomínanej v dnešnom čase. Akosi sa ani neodráža od sivého úzadia hôr, lebo
         krovy na domoch sú najviac kamenné, iba daktoré nové budovy sú pod červenou škridlou. No,
         že sme blízko hlavného mesta, dosvedčujú väčšie-menšie skupiny sveta, oblečeného sviatočne,
         ktorý možno z kostola, alebo po inej práci, uberá sa do svojich dedín. Chlapi majú biele
         haleny, z tenkej látky, opásané žltým pásom, za ktorým je revolver, modré nohavice, biele
         gamaše a opánky. Len máloktorý je v čižmách. Daktorý má po pleciach prehodenú struku — úzky
         dlhý pléd, ktorého strapce hrnú z oboch strán po ceste. Struku nosí teraz pre parádu — ale
         v zime ju okrúti okolo seba a potom už môže i trešťať: Čiernohorcovi je v nej teplo.
         Pretože je z kozej vlny, je dosť ostrá, ale i nepremokavá. Zasmial som sa chutne na tých
         junákoch, čo kráčali vážne pod slnečníkmi, ba i širokými dáždnikmi. „Kto by myslel, že sa
         toľme boja slnca!“ zvolali sme. Ba i jeden, ktorý vyháňa kŕdeľ kôz na pašu, kráča si takto
         pod dáždnikom. Ženské i tu poberajú sa oddeleno, ale zato veselo štebocú jedna s druhou.
         Daktorá je oblečená jemne a chodí tiež pod slnečníkom: najviac ich ide v opánkach a obleku,
         ktorý je výrobok jej pilných rúk.
   </p>
   <p>
    Cetinje leží asi ako náš Martin. Veľkosťou a výstavnosťou tiež nevyniká veľmi nad ním.
         Prvý dom, ktorý ti padne do oka väčšími rozmermi, je palác nášho „ministra“ — t. j. posla,
         nedostavený ešte. Iné domy stoja v radoch jeden pri druhom, skladne, svorne; všetky
         neveľké, jednoposchodové. Zariadené sú všetko pre jednu rodinu, po anglicky. Daktoré sú
         chutne čisté, koketne vyfarbené, sťa malá hračka z cukru.
   </p>
   <p>
    Vjazd do priestolnice Čiernej Hory urobil na nás veľmi dobrý dojem. Ulica, ktorou sme
         prešli, je plná ani Priekopy v Prahe.
    <sup>
     [
     <a class="footnote" href="#ftn.id2585328" name="id2585328">
      131
     </a>
     ]
    </sup>
    Veď je nedeľa. Ľudia v sviatočnom obleku alebo stoja v skupinách na ulici,
         alebo sa prechádzajú. Sú to najviac chlapi.
   </p>
   <p>
    Zastali sme pred Grand hotelom, ktorého front uvidíš len čo vchádzaš do mesta, lebo
         takrečeno zatvára ulicu a cesta sa uhne okolo hotela trochu napravo. Grand hotel je
         „grande“ tiež len v zmysle cetinjskom; ale zato je i väčší, i vkusnejší, než Grandhotel
         martinský, a malý park agátový pred ním a rozložené stoly a stoličky dodáva mu predsa čosi
         veľkomestského. Je na poschodie: v prízemí kaviareň, reštaurant a kuchyňa, na poschodí
         salón a izby hosťovské.
   </p>
   <p>
    A tak sme teda na Cetinji!
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2584237" name="ftn.id2584237">
        125
       </a>
       ]
      </sup>
      <span class="emphasis">
       <em>
        Puljíz
       </em>
      </span>
      (chorv.) — obyvateľ Puglie, talianskeho kraja na
               druhej strane Jadranského mora, odkiaľ privážali ovocie
     </p>
    </div>
    <div class="footnote">
     <p>
      <sup>
       [
       <a class="para" href="#id2584305" name="ftn.id2584305">
        126
       </a>
       ]
      </sup>
      <span class="emphasis">
       <em>
        „asesor“ Selifana, ktorý, ako známo, putoval na trojke so svojím pánom
                  Čičikovom…
       </em>
      </span>
      — postavy zo známeho románu veľkého ruského spisovateľa N.
               V. Gogoľa (1809 — 1852) Mŕtve duše (1842)
     </p>
    </div>
    <div class="footnote">
     <p>
      <sup>
       [
       <a class="para" href="#id2584364" name="ftn.id2584364">
        127
       </a>
       ]
      </sup>
      <span class="emphasis">
       <em>
        „Beamtri“
       </em>
      </span>
      (z nem.) — úradníci
     </p>
    </div>
    <div class="footnote">
     <p>
      <sup>
       [
       <a class="para" href="#id2584832" name="ftn.id2584832">
        128
       </a>
       ]
      </sup>
      <span class="emphasis">
       <em>
        vladyku Radeho… na Petrovo… vladyku Petra
       </em>
      </span>
      — vladyka Rade,
               vlastne Petar II. Petrović (1812 — 1851), srbský básnik, v rokoch 1830 — 1851 vládca
               na Čiernej Hore. Zaslúžil sa o usporiadanie vnútorných pomerov na Čiernej Hore, kde
               zaviedol prvé súdy. Roku 1834 založii prvú školu a tlačiareň v Cetinji. Usiloval sa o
               oslobodenie a zjednotenie južných Slovanov. Patrí k najvýznamnejším srbským
               romantickým básnikom; Petar Petrovič I. bol vladyka (1781 — 1830). Za jeho vlády sa
               Čierna Hora zúčastnila úspešných bojov proti Francúzom, ktorí bojovali v Dalmácii,
               ale napriek tomu jeho úsilie získať trvale Kotor bolo márne.
     </p>
    </div>
    <div class="footnote">
     <p>
      <sup>
       [
       <a class="para" href="#id2585073" name="ftn.id2585073">
        129
       </a>
       ]
      </sup>
      <span class="emphasis">
       <em>
        pero môjho suseda — Hviezdoslava
       </em>
      </span>
      — v tie časy prejavoval
               Kukučín svoj obdiv k Hviezdoslavovi prekladmi jeho tvorby: Gábora Vlkolinského, Agar
               a i. do chorvátčiny. Preklady nebolí uverejnené. Priamou spomienkou na Hviezdoslava
               sú Kukučínove Výlety (1896) a Prechádzka po Vlkolíne (1902), uverejnené v V. zväzku
               Diela Martina Kukučina, Bratislava, SVKL 1954, 447 — 455
     </p>
    </div>
    <div class="footnote">
     <p>
      <sup>
       [
       <a class="para" href="#id2585232" name="ftn.id2585232">
        130
       </a>
       ]
      </sup>
      <span class="emphasis">
       <em>
        Zabország
       </em>
      </span>
      (maď.) — Krajina ovsa; Za Rakúsko-Uhorska tak
               nazývali posmešne Oravu.
     </p>
    </div>
    <div class="footnote">
     <p>
      <sup>
       [
       <a class="para" href="#id2585328" name="ftn.id2585328">
        131
       </a>
       ]
      </sup>
      <span class="emphasis">
       <em>
        „Priekopy“ v Prahe
       </em>
      </span>
      — jedna z hlavných ulíc v Prahe
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2585365">
       </a>
       8
      </h2>
     </div>
    </div>
   </div>
   <p>
   </p>
   <p>
   </p>
   <p>
    V bráne nás prijal nepochybne hotelier sám, no v tom zmätku sme ho nezbadali. Bol ako i
         druhí z cetinjskej inteligencie, v sviatočných šatách, a takých šiat pred hotelom i v
         chodbe sa mnoho nateraz hemžilo. Zato sme sa držali verne sklepníka Tomicu. Je to šuhaj
         urastený, oblečený v civile. Vyviedol nás na poschodie.
   </p>
   <p>
    Po chodbách a schodoch našli sme všade prestreté koberce, ktorý luxus hneď padne do oka
         človeku nerozmaznanému hotelovou mizériou v Dalmácii. V pitvore na stenách sú obrazy a
         fotografie, a to najviac Humberta, Margherity, kráľoviča Viktora Emanuela a jeho ženy,
         Eleny Čiernohorskej.
    <sup>
     [
     <a class="footnote" href="#ftn.id2585403" name="id2585403">
      132
     </a>
     ]
    </sup>
   </p>
   <p>
    Izby nám vykázali neveľké, jednoducho zariadené, ale čo nám tiež padlo prvým razom do
         oka, spoľahlivo čisté. Váblivo nás pozývajú železné postele s pozlátenými šrankami — a čo
         hlavné, čiernohorských rozmerov. Ba i Čiernohorcovi by boli pripriestranné. Na nich je celý
         systém dosť ťažkých pokrovcov, aké by si v Dalmácii ani o Všechsvätých nestrpel na sebe.
         Umyli sme sa, preobliekli čistú bielizeň a Tomica nás na dôvažok vyobšíval metlicou. Keď
         sme sa takto ogabali, Tomica nás prišiel zvať na obed, pardón, na Cetinji sa povie:
         déjeuner…
   </p>
   <p>
    Vstúpili sme do salónu, ktorý je priestranný, pokrytý kobercami. Obloky hľadia na
         námestie, vlastne na hlavnú ulicu. V ňom pokryté stoly, lenže každý osebe, takže spoločnosť
         nemusí sa pomiešať, čo by možno nebolo každému príjemné. Medzi príbormi, pohármi, fľašami a
         fľaštičkami usmievajú sa nám krásne, čerstvé jahody, snáď pred hodinou naoberané, na
         sklenenej mise. Nuž úprava stola sama v sebe značí mnoho a budí tú náladu, ktorá sa môže
         príhodne nazvať „predobedová“. Mne sa pozdalo aspoň, že som v Martine a mám sadnúť za vábny
         stôl majstra Balku,
    <sup>
     [
     <a class="footnote" href="#ftn.id2585477" name="id2585477">
      133
     </a>
     ]
    </sup>
    vlastne pani Balkovej, ktorý stôl ešte vari nikdy nikoho nesklamal. Je v salóne
         i veľké stojaté zrkadlo, po stenách obrazy, mapy, a pravá strana odo dverí dekorovaná veľmi
         vkusne čiernohorskými handžármi, opaskami, čiapkami, puškami a nádherným vybíjaním a
         strukmi. Nuž vyznám, že sme sa v tomto salóne zaraz počali cítiť ako doma.
   </p>
   <p>
    Za stolom pred zrkadlom sedia dvaja páni, oba blond. Jeden, až krikľavo blond, je
         vysoký, suchý v svetlých šatách. Pritom sedí vytiahnutý, akoby bol ražeň prežrel. Hýbe iba
         rukami a čosi i hlavou, a že je za stolom, rozumie sa i dolnou čeľusťou. Kusy pečienky
         miznú spred neho, akoby ich za plot hádzal. Prehovoril dakoľko slov súdruhovi „ke-se-ke“ —
         no slová tak prehadzoval sem a tam po ústach, ako Pucovec horúcu švábku.
    <sup>
     [
     <a class="footnote" href="#ftn.id2585514" name="id2585514">
      134
     </a>
     ]
    </sup>
    Po tomto znaku som hneď poznal, že je to Angličan. A skutočne je to anglický
         konzul zo Skadra, ktorý tu substituuje „ministra“. Anglický minister s kňazom
    <sup>
     [
     <a class="footnote" href="#ftn.id2585534" name="id2585534">
      135
     </a>
     ]
    </sup>
    sú na ceste do a či z Londýna. Druhý z nich je omnoho okrúhlejší, pohyblivejší
         a francúzština tečie mu z úst sladko ako mlieko. I nehltá tak pažravo, ako jeho sused.
         Vidno, že je naozaj s chuťou. Pozdejšie mi vysvetlili, že je to vychovávateľ následníka i
         všetkých kňazových detí. Nuž na prvý pohľad v tomto elegánovi nebol by poznal svojho
         bývalého kolegu a či pána brata.
   </p>
   <p>
    Pánom sme sa len nemo poklonili a vyhliadli príhodnejší útulok, kde budeme sami. I padol
         nám pohľad na stôl vpravo odo dverí, pod prekríženými handžármi. Lenže i za ním už sedí
         hosť. Pán územčistý, blondín, v čiernych šatách a bielej kravate. No miesto fraku má na
         sebe čamaru a či atilu. Nás si nevšíma, iba Tomicovi vraví:
   </p>
   <p>
    „Sil vú plé mutard!“
    <sup>
     [
     <a class="footnote" href="#ftn.id2585570" name="id2585570">
      136
     </a>
     ]
    </sup>
   </p>
   <p>
    „Bude iste Poliak,“ usúdil som ja. „Len ako sa sem, kalika, dostal!“
   </p>
   <p>
    S tým sme i prisadli k stolu s nemou poklonou ja a druh-domorodec. Druh z Prahy, ako sa
         ani ináč nedá myslieť, trápi sa kdesi v izbe so svojou toaletou. Pán nám poďakoval tiež
         nemou poklonou a obhrýzal ďalej prižiarené jahňacie rebierko. Keď sme chlípali dobrú
         polievku s kuracími drobkami, vošiel i náš druh v celej svojej sláve, vysmiaty, rozžiarený
         šťastím. Obrátil sa na nás a už-už chcel hodiť dáku poznámku, keď zazrel pána pri nás.
         Zarazil sa, pozrel skúmavým pohľadom hneď na nás, hneď naňho a konečne, miesto nemej
         poklony, pozdravil s pražskou prívetivosťou nášho suseda:
   </p>
   <p>
    „Má úcta!“
   </p>
   <p>
    „Má úcta!“ ďakuje pán, teraz už celkom iste v čamare.
   </p>
   <p>
    Predstavili sme sa hneď a tak sme sa dozvedeli, že nás šťastná náhoda zviedla s
         krajinským a ríšskym vyslancom, pánom B. Netreba ani dokladať, že sme sa úprimne
         zaradovali.
   </p>
   <p>
    Na tento spôsob sa za naším stolom zas rozliehali zvuky „domácí“. A to zo strany nášho
         priateľa a pána vyslanca zvuky celkom plné, v pražskom širokom a hlbokom dialekte, z mojej
         strany zvuky už dosť dobre rozriedené podtatranským — nuž povedzme, aby sme učencov
         neurazili — idiomom, a zo strany druha-domorodca vyšpikované tvrdou chorvátskou
         výslovnosťou a premiešané chorvátskymi frázami. Nuž išlo to. Pán profesor Bílý
    <sup>
     [
     <a class="footnote" href="#ftn.id2585644" name="id2585644">
      137
     </a>
     ]
    </sup>
    bol by sa síce škrabal za uchom. Možno by bol hneď vytiahol tužku, popodťahovať
         chyby — no Tomica bol nesmierne uveličený, že čuje akýsi jazyk, ktorý je nie ani ruský, ani
         český a predsa vyzerá ako trochu poľský. Ba i páni pod zrkadlom prestali razom drkotať a
         zvedave načúvajú, čo sa to za kongres odbavuje pri susednom stole.
   </p>
   <p>
    S pánom vyslancom je na Cetinji i mladý dr. Č. (Meno u nás veľmi známe.)
    <sup>
     [
     <a class="footnote" href="#ftn.id2585678" name="id2585678">
      138
     </a>
     ]
    </sup>
    Vybrali sa spoločne na cestu, už dakoľko dní, čo sú tu a — ako praví turisti —
         sami nevedia, koľko tu ešte ostanú. Tak môžu cestovať, pravda, len ľudia neodvislí, ako dr.
         Č., ktorých neviaže čas a druhé okolnosti. Dr. Č. je na obede u ktoréhosi hodnostára a pán
         vyslanec sa práve vrátil z vizity od nášho ministra. Vyprostredkoval si pas do Skadra a pán
         minister mu dal na dôvažok kavaza,
    <sup>
     [
     <a class="footnote" href="#ftn.id2585711" name="id2585711">
      139
     </a>
     ]
    </sup>
    aby sa poslancovi v Skadre dačo neprihodilo, o čom by musel rokovať imunitný
         výbor „Reichsrathu“.
   </p>
   <p>
    Bárs mi i vyhodí mnohý na oči, že sa akosi tendenciózne krútim na cestách okolo kuchyne
         a jej produktov: ja nemôžem v sebe učičíkať starého Adama, práve ako ani spomenutý už raz
         Čičikov. „Déjeuner“ pozostával, okrem polievky, z mäsa, pečienky, múčneho jedla, ovocia,
         vína a kávy. Treba poznamenať, že sú to nie porcie vymerané na loty. Nech si berie každý
         dľa chuti a „náruživosti“. Jedlá sú dobré, chutné a umelecky pripravené. Vidno, že sa po
         Cetinji poneviera hŕba dobrých francúzskych kuchárov.
   </p>
   <p>
    Po obede prirodzene išli sme sa ,hodiť‘, lebo sme boli dosť utrmácaní. Ostatne ako sa
         vidí cez obloky, poznať, že tej obyčaji holduje celé Cetinje. Ulica je prázdna, nevidíš na
         nej človeka. No spať sa mi predsa len nedalo. Po tretej som už zostúpil do brány. Nemajúc
         druhej starosti, pýtam sa sklepníka z kaviarne, kde je tu „trafika“. Tu nevedia síce, čo je
         to za bylina — no ukázali mi predsa kaviarničku na hlavnej ulici. Z dlhej chvíle vybral som
         sa ta, že priateľov, keď sa prebudia a vypijú kávu, prekvapím cetinjskými cigaretami. Ulica
         je dosiaľ prázdna. Ale je i čistá, hladká, že nevidíš na nej kamenčeka, ani prachu. Tá istá
         čistota sa ti usmieva z domov, oblokov i bielych záclon za oblokmi. Skoro by si sa
         nazdával, že si nie v prestolnici Čiernej Hory, ale v dákom útulnom, čisto držanom kúpeli.
   </p>
   <p>
    V kaviarni som naozaj dostal cigarety: po pol grajciari kus. Zapálil som si a vôňa
         dohánu mi pripomenula, že tento skvelý výrobok neprešiel pečlivými rukami dobročinného
         eráru. Veru ozaj, kto to vlastne kúri ten lepší náš dohán, keď ho ani za drahý groš nikde
         nedostaneš? Veď i „sultan-flor“ proti takejto jednoduchej cigarete predsa je len dohán
         pekne nakrájaný, elegantne pakovaný, ale zato bez prirodzenej vône.
   </p>
   <p>
    Ja že pôjdem dohora, až na kraj mesta, no prišiel mi na um slnečník. Ja ho nerozostieram
         ani o Jakube,
    <sup>
     [
     <a class="footnote" href="#ftn.id2585796" name="id2585796">
      140
     </a>
     ]
    </sup>
    keď i na našich ostrovoch slniečko junácky pripeká. No že slnce môže mať takúto
         démonickú silu, že tak môže bádať do tyla, do hlavy i do očí — to som spozoroval až na
         Cetinji. Osvetlenie je tu ešte ostrejšie, farby ešte krikľavejšie než pod dalmatínskym
         slncom. Na oči mi navreli slzy od tuhého svetla. A keď som sa z tohto jasu slnečného vrátil
         do kaviarne hotela, dlho sa mi pozdávalo, že „sedím s chlapci v kamennej pivnici“. Akoby tu
         bola tma, bárs obloky nie sú zastreté. Žily na sluchách mi ešte dlho tĺkli, a nech mám
         kubický obsah súdruha z Prahy, skoro by sa naľakal, že ide na mňa hosť, ktorý toľko
         velebných a dôstojných pánov z náručia sna previedol do lepších svetov.
   </p>
   <p>
    Vypil som kávu, akú iba v Seltmanke na Priekopách som kedysi píjaval. Platil som za ňu
         päť grajciarov našej necvendžiacej mince. Lacnota odtiaľ, že na kávu, cukor, rakiju
         nenaváľali tu daní a všakových poplatkov. Kilo jemnej kávy stojí päťdesiatštyri, cukru
         dvadsaťštyri a kilo najlepšej hovädziny dvadsať grajciarov.
   </p>
   <p>
    Mesto sa počína prebúdzať. Popred hotel hurtuje akýsi kočiar. Vyšiel som na ulicu, no
         pod slnečníkom. I z druhých domov a dvorov vychádzajú majestátne postavy. Všetko v národnom
         kroji, skvelom, nádhernom, v lakovaných čižmách. Nikto nenie bez slnečníka, a ja sa už
         nepozastavujem nad tým, ako dnes predpoludním. Za hotelom kdesi zahrmel zase kočiar. Možno
         ten istý, čo prvej. Spoza uhla hotela vyhrnul sa koč priestranný, elegantný, pred ním dva
         krásne vrance španielskej rasy.
   </p>
   <p>
    No mňa zaujímajú väčšmi tí, čo sedia v koči. Na kozlíku sedí kočiš i vari sluha v
         prostom kroji národnom, ale novom a čistom. Na sedisku sú dvaja nádherne oblečení. Sprava
         sedí mladý človek, čierny, s malými fúzikmi. Vlasy i fúzy sú čierne ako žúžoľ, i pleť je
         počerná. Je to mládenec, že i mužské oko spočinie na ňom s úľubou, pri pohľade ktorého
         každé ženské srdce by zabúchalo nepokojne. Nenosí dolamy, ako ani jeho spoločník, ktorá sa
         tak veľmi ponáša na našu halenu. Majú tmavočervené kabátky, na nich prusleky, t. j. tiež
         kabátky, z ktorých rukávy lengajú dolu chrbtom. Tieto prusleky sú celé povyšívané širokými
         zlatými šnúrami a miesto gombíkov vyložené zlatými bliaškami. Trvalo len okamih, čo
         preleteli popri mne. Kone letia besno, hlavy majúc vystreté napred, sťa pri dostihoch.
         Vôbec kočiši radi popúšťajú koňom uzdu a nedržia mnoho na majestátny trop v takte, ako to
         vídame po mestách.
   </p>
   <p>
    Ja som tušil, že mladý človek bude nepochybne následník Danilo.
    <sup>
     [
     <a class="footnote" href="#ftn.id2585899" name="id2585899">
      141
     </a>
     ]
    </sup>
    Tušenie sa potvrdilo zaraz. Skupiny ľudí po ulici sa rozstupujú akoby do
         gliedy. A keď sa koč priblíži, každý sníma čiapku a klania sa tým istým biblickým gestom,
         ako stará ženička v Njeguši, do pása.
   </p>
   <p>
    Pristúpil ku mne i hotelier, pán Vuk Vuletić. Chlapina ako jedľa, tiež v paráde, ibaže
         má dolamu kávovej farby. Človek veľmi scestovaný, ktorý hovorí plynne po francúzsky,
         taliansky a čosi i nemecky.
   </p>
   <p>
    „No, či ste videli následníka?“
   </p>
   <p>
    „Teda následník to bol?“
   </p>
   <p>
    „Áno. Odišiel na poľovačku na Rijeku.“
   </p>
   <p>
    „Banujem, že som nevedel iste, že je to on. Bol by ho aspoň pozdravil, čo i nie tak
         biblicky, ako to tu vidím.“
   </p>
   <p>
    Zišli i moji druhovia, vypočinutí, dobrej vôle. Vybrali sme sa všetci na „hotel
         Rajnvajn“, hľadať pána, na ktorého sme mali lístok. Hotel Rajnvajn — meno znie trochu
         ironicky, no, našťastie, tu málokto tuší, čo znamená „rein“ a „Wein“
    <sup>
     [
     <a class="footnote" href="#ftn.id2585961" name="id2585961">
      142
     </a>
     ]
    </sup>
    — ten stojí skrčený medzi druhými domami v prvej pobočnej ulici. Dozvedeli sme
         sa tu, že náš nádejný protektor je v úrade a len asi o hodinu sa vráti. Nechali sme mu
         navštívenky a adresu. Keď sme sa brali na náš hotel, padla nám do oka na blízkom kopci
         akási filagória s pozlátenou strechou. Nemajúc druhej roboty, vybrali sme sa ta, aby sme z
         kopca mohli lepšie prehliadať mesto.
   </p>
   <p>
    Z hlavnej ulice odrazili sme sa vľavo, a tu sa nám ukázala krátka široká ulica, a či
         skôr námestie. Kde-tu strom a po oboch stranách domce, ktoré sa pretekajú v čistote. S nimi
         tuho kontrastuje dosť priestranná budova na poschodie, so žltými, neovakovanými stenami,
         ktoré z tamtej strany zatvára námestie. Obohnatá je dosť vysokým múrom, na uhle ktorého je
         nevysoká štvorhranná veža, alebo ak sa vám tak páči, bašta.
   </p>
   <p>
    Dovtípili sme sa, že sme blízko dvorca. A skutočne vľavo, oddelený od druhých, stojí
         priestranný dom poschodový. Je vyfarbený na plavo, iba rámy na oblokoch a dvere sú biele.
         Na balkóne je vztýčená žrď na zástavu. Okolo domu sú subtílne železné šranky, za nimi
         priestranstvo vysypané bielym, drobným pieskom. Do parteru sa vychádza dakoľkými širokými,
         pohodlnými schodmi. Pred železnou ohradou prechádza sa z nohy na nohu mladý človek, vysoký,
         driečny, v opánkach, s puškou na pleci. Medzi palácom a spomenutou baštou je vysoká, košatá
         lipa so sediskom zo zeme. Tu si hovie okolo lipy tlupa mladých, urastených ľudí pri
         cigaretách a rozhovore.
   </p>
   <p>
    Pristúpili sme k nim a pozdravili. Všetci poskákali na nohy.
   </p>
   <p>
    „Prosím vás, či je toto dvor?“ pýtam sa, ukazujúc na palác, pred ktorým prechádza sa
         mladý človek.
   </p>
   <p>
    „Áno, to je dvor gospodarov,“ odpovedá jeden z nich.
   </p>
   <p>
    „A ten, čo sa tam prechádza s puškou, bude nebodaj perjanik.“
    <sup>
     [
     <a class="footnote" href="#ftn.id2586044" name="id2586044">
      143
     </a>
     ]
    </sup>
   </p>
   <p>
    „Tak je, pane. I my sme perjanici,“ doložil hrdo.
   </p>
   <p>
    „Teší ma veľmi. A čo je táto stará neovakovaná budova?“
   </p>
   <p>
    „To je biljar. Tam býval prvej gospodar. Vidíte múr i bašty. Teraz sú tam úrady,
         ministerstvá, veľký súd a dolu gymnáziá.“
   </p>
   <p>
    Keď sme počuli spomínať „biljar“, nezasmiali sme sa. I sprievodca, i „Baedecker“
    <sup>
     [
     <a class="footnote" href="#ftn.id2586074" name="id2586074">
      144
     </a>
     ]
    </sup>
    volá starý dvor Biljarom. Bol v ňom biliard, snáď jediný v tie časy na celej
         Čiernej Hore, a tak od neho nazvali i dvor.
   </p>
   <p>
    „A tieto druhé domy?“ pýtam sa ja.
   </p>
   <p>
    „To sú domy ministrov. Ten, čo má tú sklenenú verandu, je dom anglického, ten pri ňom
         ruského ministra. A tento tu je kňaza Mirka.“
    <sup>
     [
     <a class="footnote" href="#ftn.id2586104" name="id2586104">
      145
     </a>
     ]
    </sup>
   </p>
   <p>
    „A či kňaz Mirko nebýva vo dvore?“
   </p>
   <p>
    „Býva v svojom dome a jedáva u gospodara.“
   </p>
   <p>
    Zadívali sme sa na domček Mirkov. Z domu dvere vedú hneď na námestie, pri nich oblok. Na
         poschodí tiež dva obloky zo strany námestia. Ale pečlivá čistota dodáva i tomuto skromnému
         domku výzor mikroskopickej vily.
   </p>
   <p>
    „Ani kňaza Mirka nieto doma?“ pýtam sa perjanika.
   </p>
   <p>
    „I on je v Londýne.“
   </p>
   <p>
    „A kedy sa vráti?“
   </p>
   <p>
    „To my nevieme.“
   </p>
   <p>
    Za „biljarom“ sa hneď dvíha breh, na ňom pošmúrna budova o malých oblokoch a hrubých
         múroch. I bez vypytovania videli sme, že je to monastier. No na stranu, na rovine ešte
         vidno krásny kostol, neveľký, z bieleho kameňa, celkom nový ešte.
   </p>
   <p>
    „A či je to katedrála?“ pýtam sa perjanika.
   </p>
   <p>
    „To je dvorná crkva.
    <sup>
     [
     <a class="footnote" href="#ftn.id2586167" name="id2586167">
      146
     </a>
     ]
    </sup>
    Katedrála je tamhore, v monastieri.“
   </p>
   <p>
    „A čia je to záhrada pri dvornej crkvi?“
   </p>
   <p>
    „To je všetko vladykovo.“
   </p>
   <p>
    Odobrali sme sa od perjanikov a cestou popod breh, na ktorom je monastier, poberali sme
         sa k filagórii. Vľavo leží pri ceste vladykova záhrada, v nej sa prechádzajú dvaja popi v
         čiernych reverendách a čiapkach, ako ju nosí každý Čiernohorec. Čierne brady sa im lesknú
         na slnci sťa hodváb. Bohvie čo je to, ale cestou po Čiernej Hore nevidel som popa so
         šedivou bradou: všetci mali takéto čierne, husté a jemné brady.
   </p>
   <p>
    Cesta sa dvíhala pomaly, skrúcajúc sa okolo kopca, porasteného dubovinou nevysokou a
         druhým krovím. Filagória sa nám ukázala — nuž a pod tým zlatým krovom našli sme pomník
         Danilov. Stojí na ňom zlatými literami vyryté: „Mitropolit Danilo Gospodar Crnogorski
         rodjen godine 1677, stupio na vládu god. 1696, prestavio se god. 1735“.
    <sup>
     [
     <a class="footnote" href="#ftn.id2586221" name="id2586221">
      147
     </a>
     ]
    </sup>
    Výhľad na Cetinje a celé pole cetinjské je stadiaľto prekrásny. Cetinje
         stadiaľto naozaj nápadne sa ponáša na náš Martin, i ulice sú tak akosi rozložené. Iba že tu
         chybí svetochýrna dlažba a náš povestný trotoár, vyvedený zvariakovou mozaikou — no a čo
         najhlavnejšie: prach a rozhlásená mláka pred stoličným domom, v ktorej sa kedysi daktorý zo
         stoličných pánov i s bričkou neomylne utopí.
   </p>
   <p>
    Pod monastierom sme stretli na spiatočnej ceste nášho Hajdukovića.
   </p>
   <p>
    Zbehal celé mesto, konečne ho perjanici poslali v túto stranu za nami. Prišiel nás
         volať, aby sme šli do parku, lebo ide byť koncert.
   </p>
   <p>
    „Po koncerte vás vyveziem na Belvedér.
    <sup>
     [
     <a class="footnote" href="#ftn.id2586264" name="id2586264">
      148
     </a>
     ]
    </sup>
    Tam vidíte všetko, čo sa dá na Cetinji vidieť.“
   </p>
   <p>
    Park je za hotelom, priestranný, i cestičky založené. Iba stromy čo sú primalé a riedke.
         Vprostriedku je pavilón pre hudobníkov. V ňom sa hemžia už muzikanti v svojich vojenských
         uniformách. Kňaz totiž svoju dvornú muziku premenil na vojenskú, odkedy má Čierna Hora svoj
         batalión „stáleho“ vojska.
   </p>
   <p>
    „Či je pán kapelník tu?“ pýtam sa muzikanta, ktorý práve prechodil popri nás. Muzikant
         nemal ani kedy odpovedať, len odbehol. O chvíľu vystúpil z pavilónika nevysoký, „schneidig“
         oficier v lakýrkach so šabľou, prevesenou cez plece, po ruskej móde. Čiapočku má na stranu
         koketne, fúzy má mocné, ale sú ako i brada, dokončita pristrihnuté, blond. Nuž typ to nenie
         čiernohorský, ale Čecha by v tom oficierovi tiež nikto nehľadal.
   </p>
   <p>
    „Pán kapelník Vimr?“ pýtam sa ja.
   </p>
   <p>
    On salutuje, skúmavo si nás prezerá. No konečne vidno, že je istý, že z nás nikdy
         nevidel nikoho. Ale nič preto: on vie dobre, že mnoho ľudí ho zná, ktorých on nikdy
         nevidel. Zrazu pán Vimr pozrie na hodinky a obráti sa k pavilónku.
   </p>
   <p>
    „No tak, Jeníku! Já tam přijdu!“
   </p>
   <p>
    Za pulpit sa postaví plecitý chlap, podvihne ruku s paličkou — a o chvíľu už sa odrážajú
         zvuky akéhosi pochodu od okolitých kopcov.
   </p>
   <p>
    „Máte tam teda i našich?“ pýta sa ho druh z Prahy.
   </p>
   <p>
    „Toho jedného. Ostatní sú domáci.“
   </p>
   <p>
    „No vidíš, a hrajú ako Ondříčkovia,“
    <sup>
     [
     <a class="footnote" href="#ftn.id2586352" name="id2586352">
      149
     </a>
     ]
    </sup>
    chválil som ich ja.
   </p>
   <p>
    A skutočne, kapela hrá nielen precízne, ale i s ohňom.
   </p>
   <p>
    „Ale je za to s nimi bieda,“ žaluje sa pán Vimr. „Keď ho vyučíš, napadne mu, že má doma
         robotu. Odhodí fagot, nechá ma tak a ja sa zas môžem s druhým trápiť, kým ho vycvičím.“
   </p>
   <p>
    Pán Vimr je od rokov na Cetinji a vžil a akomodoval sa, ako každý vysťahovalec-Čech,
         definitívne. (Mnoho ráz by bolo i lepšie, i statočnejšie, keby sa menej ľahko vžívali do
         nových pomerov.) No pán Vimr je človek statočný, ktorý svojmu národu i tu slúži k ozdobe a
         chvále; je všeobecne obľúbený a vážený. Z dvorského kapelníka stal sa prvým vojenským
         kapelníkom. Jeho uniforma je ako každého oficiera. Nad kabátkom nosí pruslek, ktorého
         rukávy dolu chrbtom lengajú. Pruslek je vyšívaný tmavými šnúrami a bliašky miesto gombíkov
         sú, myslím, mosadzné. Na prusleku vidno i prázdne slučky: keď bude paráda, na ne navešia
         svoje vyznamenania, ktorých, ako vidno, má mnoho.
   </p>
   <p>
    Pán Vimr musel k svojim ľuďom, a k nám pribehol Tomica s jedným neznámym pánom. To je
         náš protektor z hotela Rajnvajnovho, ktorého sme doma nenašli a on nás vyhľadal v hoteli.
         Hneď sa opýtal, dokedy máme vôľu ostať na Cetinji.
   </p>
   <p>
    „Do zajtra rána,“ odpovedáme my.
   </p>
   <p>
    „No, keď je tak, s časom treba ekonomicky zachádzať. Poďme na cestu, ukážem vám dvor.
         Bohužiaľ, neuvidíte ani kňaza, ani Mirka. Zato sa vyplatí vidieť kňahyňu a princesu Xéniu.“
    <sup>
     [
     <a class="footnote" href="#ftn.id2586436" name="id2586436">
      150
     </a>
     ]
    </sup>
    Následník hneď popoludní odišiel na Rijeku.“
   </p>
   <p>
    Sadli sme na lavicu pred parkom. Pred nami cesta, za ňou dvorec následníka Danila v
         rozsiahlom parku a či záhrade. Budova tmavomodrá s bielymi šalogátrami, na poschodie,
         priestranná i s akýmsi luxusom a vkusom vystavená. Pred ňou hriadky s kvietím a krovím,
         cestičky vysypané bielym pieskom, bazén s vodou, teraz náhodou naplnený. Záhrada je
         obtočená železným plotom a rozsiahla brána otvorená je dokorán. Z pravej strany a v úzadí
         dvorca je park, zarastený stromovím, a to dosť husto. V tejto čiastke zariadil následník
         priestor na lawntennis,
    <sup>
     [
     <a class="footnote" href="#ftn.id2586464" name="id2586464">
      151
     </a>
     ]
    </sup>
    šport, ktorému sa on rád venuje a pozýva na hru k sebe tých, ktorí majú prístup
         k dvoru a znajú túto hru.
   </p>
   <p>
    Pred dvorcom je teraz veľmi živo. Deti behajú po cestičkách, dámy v svetlých a tmavých
         toaletách sa prechádzajú, počúvajúc hudbu. Kňahyňa prišla počúvať hudbu a obzrieť synovo
         gazdovstvo, čo sa stáva každý deň, ako náš sprievodca hovorí. Ostatne vec je to už
         všeobecne známa, že kňahyňa je najkrajšia žena v svojej krajine, ale i najlepšia a
         najpečlivejšia matka. Aspoň toto neopovážil sa dosiaľ upierať ani jeden z toľkých
         pamfletistov.
   </p>
   <p>
    Predo dvere dvorca zatiahol koč s perjanikom na kozlíku a kočišom v národnom kroji.
         Druhý koč, tiež hotový, čaká v úzadí. Oficieri a perjanici prebehujú popred dvorec sem a
         tam, daktorí vyjdú schodmi a stratia sa vo dvorci. Onedlho vysadla kňahyňa Milena
    <sup>
     [
     <a class="footnote" href="#ftn.id2586504" name="id2586504">
      152
     </a>
     ]
    </sup>
    do koča s akousi dámou v tmavej toalete. Kňahyňa vyzerá ešte mladá, tvár jej je
         krásna, pekne oválnej podoby, bez vrások. Bohaté čierne vlasy vo vrkočoch sú okrútené okolo
         hlavy, z nich od vrchhlavy padá dolu chrbtom čierny, riedky závoj. Košeľa i pruslek sú
         bohato vyšívané zlatom a plavá serbijanka, bez rukávov, siahajúca niže kolien po modrej
         sukni, dodáva ešte viac majestátnosti jej naozaj vznešenému zjavu. Náš sprievodca, človek,
         ktorý často dochodí k dvoru, povstal a poklonil sa biblicky až do pása. My, nezvyknutí na
         takéto poklony, zložili sme klobúky a poklonili sa, ako kto vedel. Kňahyňa ďakovala nám,
         vľúdne kývnuc hlavou.
   </p>
   <p>
    Medzitým zastal i druhý koč pred domom. Doňho vstúpila princesa Xénia, s akousi dámou v
         bielych šatách. Ostatne i v tvári je dáma biela i vlasy sú jej biele ako ľan. Ani čoby bola
         hrdza na ňu padla. Hneď som hádal, že to bude Angličanka, a náš protektor mi prisvedčil.
         Aspoň viem, po čom sa dajú poznať Angličanky.
   </p>
   <p>
    Princesa Xénia, ako všetky dcéry kniežaťa čiernohorského, je krásne dievča. Postava
         štíhla, svižná, elegantná. Pleti je čiernej, ako pravá južná krásavica. Ona sa už nenosí
         „na národno“. Má módne popolavé šaty, ktoré veľmi dobre pristanú k jej tmavej pleti. Z
         celého zjavu veje vkus, elegancia, noblesa i dievčenská grácia. Nuž nenie to už
         Čiernohorka, ale čosi internacionálneho, kým sa i ona nevydá. Pozdravili sme mladú „gospodaricu“
    <sup>
     [
     <a class="footnote" href="#ftn.id2586570" name="id2586570">
      153
     </a>
     ]
    </sup>
    s oduševnením, ako to zasluhuje jej krása.
   </p>
   <p>
    Tu som sa spýtal sprievodcu, ktorá z kňazových dcér je najkrajšia. Prišiel do rozpakov a
         konečne sa priznal, že ťažko tu rozhodnúť. A skoro od každého na túto otázku som dostal
         takúto odpoveď. Môže sa povedať, že „jedna krajšia od druhej“. Vyznačujú sa nielen krásou,
         ale i dobrotou, prítulnosťou k rodine i otčine. Keď prišli veľké kňahyne z Petrohradu, plné
         mesto národa ich očakávalo. Stará kňahyňa čakala ich vo dverách dvora — no keď koče
         zastali, nemohla sa zdržať a zbehla dolu schodmi na námestie a tam privinula svoje dcéry na
         srdce materské. Tam čakali i druhí príbuzní z Njeguša a Cetinja a príbuzní (po kňazovej
         materi) z Bajca: ľudia nebohatí, niektorí tak prostí, ako ktorýkoľvek Čiernohorec. A veľké
         kňahyne vybozkávali sa s nimi po starej obyčaji, ako ktorákoľvek pospolitá Čiernohorka.
         Takej scéne netreba komentov.
   </p>
   <p>
    Pred skončením koncertu sadli sme i my do nášho koča a vybrali sa na ten Hajdukovićom
         toľko spomínaný Belvedér. Možno jemu záležalo väčšmi na tom výlete než nám. Vidím, že koč
         očistil i šíry na koňoch, i kone vykefoval: zažiadalo sa mu trochu brilírovať so svojím
         záprahom pred elegantným svetom cetinjským. Previezli sme sa zase bočnou ulicou, pred
         hotelom Rajnvajnovým; popri poslanstve tureckom (v dosť priestrannom dome so záhradou) i
         popri poslanstve francúzskom. Toto zas je domec máločo väčší od Mirkovho. V tej ulici leží,
         vlastne stojí i zetský dom: budova ako náš Dom,
    <sup>
     [
     <a class="footnote" href="#ftn.id2586641" name="id2586641">
      154
     </a>
     ]
    </sup>
    len nie tak vysoký a viac rozložitý. V nej je múzeum, divadelná sála, arzenál a
         čitáreň. Hneď za mestom, naľavo, sú vojenské magazíny, kasáreň a „execírplatz“. Magazíny
         vystavené sú v slohu magazínovom. Čierna Hora počala držať stále vojsko — jeden celý
         batalión. Batalión na ten spôsob, že každé štyri mesiace pristúpia noví regrúti. Toľko
         postačí úplne, aby sa plnokrvný Čiernohorec naučil celkom dobre zaobchodiť i s
         najzložitejšou puškou. Strieľať a cieliť beztoho vedel prv, než obul baganče.
   </p>
   <p>
    Chlapci sa cvičia od rána do večera, vytrvale. Komandant je následník Danilo.
         Oficieri-cvičitelia sú všetko ľudia mladí, vzdelaní v školách cudzozemských. Sú to praví
         polygloti: hovoria po francúzsky, taliansky, niektorí nemecky, a mnohí i rusky. Tieto
         cvičby neraz majú interesantných divákov — našich oficierov z Boky. Urobia si tu i tu výlet
         na Cetinje — pravda, v civile — a prizerajú sa, ako to ide tá čiernohorská muštra. Chvália
         menovite „materiál“ — tak sa tuším volá vo vojenskej reči prostý vojak. Starí oficieri
         čiernohorskí, menovite vysoké šarže, nemôžu sa, pravda, vykázať kurzami po cudzozemských
         školách. Oni sa učili taktiku a stratégiu po vrchoch a priesmykoch z praxe, v bitkách s
         „nekrstom“ a bojoch „za krst častni i slobodu zlatnu“. A také diplomy, podpísané dušmanskou krvou,
    <sup>
     [
     <a class="footnote" href="#ftn.id2586706" name="id2586706">
      155
     </a>
     ]
    </sup>
    mnoho ráz zavážia viac, než najodbornejšia vzdelanosť oficierska.
   </p>
   <p>
    Cesta popod bralo vtiahla sa zas medzi kopce a dvíha sa pomaly dohora. No dosť skoro
         museli sme zastať. Hajduković nám oznamuje, že sa dvorské ekvipáže vracajú. Pretože bol s
         nami náš sprievodca, museli sme i my zostúpiť a pozdraviť kňahyňu i princesu. Keď prešiel
         „dvor“, my zas vysadli a o dakoľko minút boli sme na Belvedéri.
   </p>
   <p>
    Vrch má výšku neveľkú, na ňom je krčmica pod slamenou strechou na drevených stĺpoch. Tam
         sedí so svojou paňou i náš minister a kochá sa vo veľkolepom výhľade. Otvára sa odtiaľto
         pomedzi väčšie vrchy a pohoria naďaleko, ta nadol, na rozsiahlu rovinu, pri ktorej sa
         blyští v lúčoch zapadajúceho slnca jazero Skadarské. Vyzerá ako ozajstné more a jeho obrysy
         tratia sa v hmle. Obzor zatvárajú z tej strany obrovské vrchy Albánie, ktoré i odtiaľto
         imponujú výškou a divokosťou foriem. Pohľad tento nenie ani zďaleka tak hrozne majestátny
         ako z Golého brda, no je priestrannejší a rozmanitejší. Miesto skutočne zaslúži, aby každý,
         kto príde na Cetinje, obetoval tých dakoľko minút a prišiel sa pokochať týmto zriedkavým
         výhľadom.
   </p>
   <p>
    Keď sme mali vysadnúť do koča, ktorý nás čakal dolu nižšie, videli sme smerom od krčmy
         dochodiť dvoch jazdcov. Jeden sedí na vrancovi, druhý na sivom koni. Kone oba šľachetnej
         krvi, ohnivé, nespokojné, až im ihrá pod kožou každá žilka, a uzda zaprskaná penou. No
         vidno, že sú koníky i dobre vydrezírované pod sedlo. Oba jazdci sú mladí. Jeden bielej
         pleti, okrúhlych foriem, vysoký, i ruka biela, mäkká. Druhý je čierny, vlasy mu až iskria
         na slnci. Čierny od prírody i od slnca opálený. Je dosť vysoký, kostnatý, chudý. Oblečení
         sú švihácky. Límce a manžety skvejú sa belosťou, prané dakde v Trieste, alebo možno vo
         Viedni. Oba sú Petrovići,
    <sup>
     [
     <a class="footnote" href="#ftn.id2586799" name="id2586799">
      156
     </a>
     ]
    </sup>
    bratanci, blízka rodina kňaza. Jeden je syn prvého ministra. Ten jemný študuje
         v Paríži, nebodaj na kňazove útraty, a tento čierny v Carihrade na útraty padišaha. Teraz
         sú na vakáciách doma, a kňaz im dal k dispozícii svoje krásne jazdecké kone. Ostatne kňaz
         nevyznačuje takto snáď len chlapcov zo svojej rodiny. Veď konečne na všetkých nakladá on zo
         svojej privátnej kasy a sám ich drží v evidencii. A keď sa šuhajci vracajú na vakácie, prvá
         ich cesta je pred gosudara, kde prichodí dobre zobrať sa; možno lepšie, než pred skúšobnou
         komisiou. No ale musí sa uznať, že takíto chlapci i zasluhujú jazdiť na takýchto koňoch.
         Sedia v sedle tvrdo, hrdo a menovite ten čierny jazdi ani rodený Turčín. Skutočne, niet
         krajšieho pohľadu, ako podarený kôň a na ňom dobrý jazdec.
   </p>
   <p>
    Keď sme sa vrátili do hotela, slnce už bolo zapadlo. Nastal prijemný chládok. Vyšiel i
         Tomica s nezbytným odznakom všetkým kelnerov, servítom na ruke, a volá nás „na obed“. Takto
         pozde, o siedmej, som ešte nikdy neobedoval. Nuž ale človek privykne ku všetkému, ako ten
         Cigán. Dali nám: polievku, mäso, dve pečienky, múčnik akýsi cifrovaný, ovocie, a kto chcel,
         mohol piť čiernu kávu. No my, čo sme odbavili svoj riadny kurz u Primasů, zišli sme pred
         hotel a dali si doniesť plzenského vo fľašiach. Pritom sme prehodili i kepene po pleciach;
         chládok začínal byť viac než príjemný. Plzenčina i bez ľadu tu na Cetinji zbaví. Pán
         vyslanec, dr. Č., Vimr a my traja tvorili sme akúsi filiálku Zlatej Prahy pred Grandhotelom
         cetinjským. Hostia, čo vchodili a vychodili, zastavovali sa zvedavo, čo to má zas ich Vimr
         za kompániu okolo seba. Práve nám rozprával svoje chutné čiernohorské anekdoty, keď sme
         razom zatíchli a počali načúvať.
   </p>
   <p>
    Hneď pri hoteli, naľavo, stojí dosť rozsiahla poschodová budova, múrom ohradená, že do
         dvora nevidíš. V nej je dievčenská „gymnázia“, ako oni svoj penzionát volajú. Otvoreným
         oblokom z tejto budovy znie akási nábožná pieseň. Za ňou druhá, tretia. Tichá je tá pieseň,
         dumná, že sme načúvali so zatajeným dychom, aby nám ani pianissimo neušlo. Za každým číslom
         prestávka, čuje sa tichý rozhovor, i výkriky. Speváčky sa možno radia, ktorú ešte. I v
         rozhovore a menovite v chóre vyniká utešený, plný alt čísi, na daktorom mieste on dominuje
         nad celým chórom. Speváčka od divadla nemusela by sa zaň zahanbiť. Potom prišli piesne
         veselé, svetské, krátke a hravé. Naostatok sa ozvala Nikolova: „Onamo, onamo…“
    <sup>
     [
     <a class="footnote" href="#ftn.id2586909" name="id2586909">
      157
     </a>
     ]
    </sup>
    Nikdy som nepočul túto krásnu pieseň takto prednesenú! Známy alt i tu sa
         lichotive vtiera do ucha.
   </p>
   <p>
    Boli by sme vďačne celú noc počúvali, no po kňazovej piesni nastal šum, ktorý pomaličky
         zatíchol. O chviľu vyhasli svetlá v oblokoch a penzionát ostal celkom tichý.
   </p>
   <p>
    Spev z ústavu naladil nás vážnejšie, nemohli sme akosi prísť do koľaje. Počalo byť i
         veľmi chladno a daktorí z nás majú dispozíciu k reumatizmu. Utiahli sme sa do kaviarne.
         Mladí páni zabávajú sa okolo biliardu. Bielu dolamu vyzvliekli, no tak, že im ostane
         prevesená na páse a tvorí akoby zásteru, lenže zástera nestojí napredku. Títo hráči skoro
         výlučne sa zhovárajú po francúzsky. Prečo, nemohol som vyskúmať. Ináč francúzštinu čuješ i
         na ulici, a to i od detí, z lepších domov. Po taliansky sa čuje veľmi málo a po nemecky
         ešte menej. Ostatne to neuvádzam ako obľahčujúcu okolnosť: francúzština je tiež cudzia, ako
         i nemčina a taliančina. A zjav je to vždy smutný, keď sa vlastná reč kvôli cudzej
         zanedbáva, a to dobrovoľne, bez nátisku. Túto mienku som vyslovil viac ráz a páni pozerali
         na mňa s podivením, čo to za čudáka. To bol dnes môj jediný rozhovor „politický“ s
         cetinjskými pánmi. Politizuje sa tu veľmi málo, aspoň verejne — menej, než by sme mysleli.
         Tu sa politika nehovorí, ale robí; i to nerobí ju ktokoľvek, ale len jediný človek,
         gospodar sám. Nieto tu ani žurnálu, okrem Glasa Crnogorca, nieto ani, na večné šťastie,
         parlamentu. Náš rozhovor dnes večer točil sa okolo vecí obyčajných. Ako, kedy, i kadiaľ
         najľahšie je vystúpiť na Lovčen, čo treba nosiť, kde sa usalašiť a pod. Pán vyslanec a dr.
         Č. vyberajú sa zajtra ráno na Lovčen. S nimi ide i Vimr; každý teda snaží sa prispieť
         dobrou radou obľúbeným hosťom.
   </p>
   <p>
    Odobrali sme sa od spoločnosti a od nášho cetinjského protektora, ktorý tiež bol na
         chvíľku prišiel do kaviarne. Moji druhovia odobrali sa nadobro a ja „na dozajtra“. Keď sme
         vyšli do izieb, vyplatili svoj účet Tomicovi a nariadili mu, aby ich zobudil o piatej ráno.
         Jedného volajú povinnosti domov, súdruh z Prahy zas dáva väčšiu prednosť moru, než vrchom
         Čiernej Hory a Bŕd. Vrchov má vraj dosť i v Čechách.
   </p>
   <p>
    Ja som sa rozhodol premeniť prvotný program a ostať tu, kým mi nevyprší môj krátky „dopust“.
    <sup>
     [
     <a class="footnote" href="#ftn.id2587008" name="id2587008">
      158
     </a>
     ]
    </sup>
    Mora sa beztoho dosť naužívam a tu ma všetko vábi kúzlom novoty. Chcem aspoň
         letkom a na vlastné oči vidieť, čo a ako je to v tejto podivnej krajinke. Aby ju
         preštudoval do gruntu, to nebol môj cieľ a úmysel. Nemám na to ani príprav, ani času, ani
         druhých prostriedkov. Ostatne som sa mnoho ráz presvedčil, že to „študovanie“ i s veľmi
         veľkým aparátom vypadne dosť štúple. Naučiť sa môžeš všeličo, ale oči, oči! Na nich ostanú
         vždy okuliare, cez ktoré vidíš všeličo nakriveno a všeličo hore nohami. A tvoje súdy a
         sentencie vypadnú tiež tak skrivodlivo a dakedy i hore nohami. Lebo nemožno všetkých ľudí
         merať tým istým rífom, na spôsob humpoleckého súkna: ľudia a národy sú na šťastie nie súkno
         ani číslice, ale organické, živé bytosti, každý so svojím vlastným mozgom a dajeden i so
         svojím srdcom. Istý profesor v Prahe bol zakríkol tiež jedného „znalca“ svätej Rosie takto:
         „Což vy myslíte, že poznáte Rus dokonale, když jste sebral v několika krčmách po půl tuctu
         vší?“ A spoločnosť drastickému profesorovi prisvedčila.
   </p>
   <p>
    Na Cetinji sa spáva znamenite. Chlad, komárov niet. Pokrývky na posteliach neboli tak
         ťažké, ako som na poludnie očakával. Spal som na dúšok do piatej ráno, i vtedy iba čo ma
         prebudil štabarc v susednej izbe. Moji druhovia sa zberali na cestu do Kotora. O chvíľu
         vošli odobrať sa odo mňa. Mne bolo trochu clivo, že ostávam sám na území cudzieho štátu:
         bol som už na nich tak privykol na tejto ceste, že sa mi až zdalo, že cesta bez nich nebola
         by ani spolovice tak zábavná. No vzdor týmto citom obrátil som sa na druhý bok, a keď hotel
         zatíchol, zaspal som znovu.
   </p>
   <p>
    Slnko už stálo dosť vysoko, keď som vyšiel pred hotel. Na nebi nikde obláčka a pred
         hotelom hlboký chládok. Ulice sú ešte skoro celkom prázdne. Iba kde-tu vidiečanka, čo ženie
         pred sebou koníka pod bremenom drva, zeleniny a podobných vecí. Trh sa odbavuje na jednom z
         bočných námestí, ak práve vidiečan nemá svoj stály dom, kde jeho tovar riadne odberajú. Tu
         i tu prebehne prázdny voz, alebo naplnený pieskom. Pohonič poháňa stojačky vo voze. Spod
         stráne ozývajú sa detonácie ako z kanóna. Trhajú skaly na stavebný materiál. Dakedy sa ozvú
         i vojenské salvy, vyvedené na cvičišti, a to veľmi precízne. Vidno vyháňať i statok,
         menovite kozy a ovce, sťa v dákom našom malom mestečku. Zas tiahnu chlapi s motykami, alebo
         sa vlečie lenivo záprah územčistých, ale mocných volov s pluhom vo vozíku.
   </p>
   <p>
    Také ráno je na Cetinji v najkrajšom mesiaci — v máji.
   </p>
   <p>
    No v zime tu bude ťažšie panstvu, privyknutému na hluk sídelných miest. Sneh zaveje hory
         a doly, cesty a domy. Čas prichodí zabíjať spávaním. Pospolití sa utiahnu k svojmu ohnisku,
         lebo ani tunajšie domy nie sú bárs skvele na zimu zariadené. Ohnisko i tu zaujíma pol
         kuchyne, na ňom lavice a klady, kde môžeš pohodlne sedieť. Tu tečú rozprávky o dávno i
         nedávno minulých časoch a príhodách — to sú katedry národného dejepisu, ktorý tu nenie tak
         ďaleký a mŕtvy, ako dejepisy naše. To sú katedry národnej piesne a bašty starých, dobrých
         tradícií.
   </p>
   <p>
    Po káve, keď som si zapálil, zastal predo mnou človek veľmi zaujímavý. Nesiaha mi ani do
         pása, zato má ruky vyvinuté ako ktorýkoľvek mocný chlap; i hlava je veľká, ako pri
         normálnom človeku. Iba nos v sedle je prelomený a spodok vyvrátený nahor. Ináč sa nevidí
         žiaden druhý príznak kreténstva alebo ktorej telesnej vady, ktorá by bola zarazila normálny
         vzrast tohto človeka. Fúzy má marciálne, i každú chvíľu hľadí ohromnou rukou túto jedinú
         vec, na ktorú môže byť hrdý. Kabát má našský, ostatok je kroj národný.
   </p>
   <p>
    „Dobré ráno, pane!“ pozdravuje, dotknúc sa prstom čiapky. Rukou sa podoprel o bedro.
   </p>
   <p>
    „Bože daj!“ ďakujem ja.
   </p>
   <p>
    „Ako sa máš, pane?“
   </p>
   <p>
    „Nuž len tak pomaly. A ty?“
   </p>
   <p>
    „Nuž hľa — vidíš.“ A sklopiac oči akosi hanblive, že mi ho až bolo ľúto, pohodil plecom.
         „A ako ti žena?“ pýta sa ma.
   </p>
   <p>
    „Ja ženy, brate, nemám.“
   </p>
   <p>
    „A otec?“
   </p>
   <p>
    Takto sa ma vypýtal na celú rodinu, a keď počul, že „nemám“, vždy akosi zasmútil. A keď
         sa dozvedel, že som ich toľko a toľko nevidel, to sa mu zdalo nemožným.
   </p>
   <p>
    „A čo — chodíš vždy po svete?“ zvolal udivený. „A čo predávaš?“
   </p>
   <p>
    „Nepredávam nič.“
   </p>
   <p>
    „Tak si boháč. Angličan napríklad.“
   </p>
   <p>
    „Angličan som nie a boháč tiež nie bohvieaký veľký.“
   </p>
   <p>
    Teraz už pokrútil hlavou a zamyslený hľadí do zeme. Iste môj život sa mu predstavil ako
         akýsi čudný problém a on probuje lámať si na ňom hlavu. Pozeral som naň s veselým úsmevom,
         čakajúc, čo to on povie. Konečne podvihol hlavu, pozrel na mňa a už mu oči zasvietili. Ale
         zrazu ich odvrátil a premeneným hlasom, ako človek, ktorý sa odhodlal premeniť rozhovor,
         pýta sa: „Či máš cigaretu, pane?“
   </p>
   <p>
    „Tu máš. A ako ti je meno?“ pýtam sa ho teraz už ja.
   </p>
   <p>
    Povedal mi akési meno; myslím Luka. Cigaretu zapálil, dym odfukuje s veľkým pôžitkom. A
         stojí.
   </p>
   <p>
    „Či si raňajkoval?“ pýtam sa ja, použijúc bežnú frázu na našich ostrovoch. Neviem, prečo
         práve na raňajky kladú toľkú váhu.
   </p>
   <p>
    „Nie ešte,“ odpovedá chvatne, a oči sa mu zvezú na dievčenský ústav v zrejmých
         rozpakoch. A stojí.
   </p>
   <p>
    Tu sa mi situácia rozjasnila. Gospodar zabránil žobrať. Ostatne toto nenie žobrák
         precibrený. Polície nevidno, zákaz gospodarov nemôže ho v tomto okamihu hatiť. No z neho
         padla i na mňa akási ostýchavosť. Bolo mi ťažko len tak pohodiť mu grajciar.
   </p>
   <p>
    „Ani si sa neoholil,“ začal som z druhej strany, ukazujúc mu dosť veľké strnisko na
         brade. „Vari nemáš britvy!“
   </p>
   <p>
    „Ja sa sám neholím,“ riekol tak vážne, že som sa nemohol zdržať smiechu.
   </p>
   <p>
    „A koľko sa platí za holenie?“
   </p>
   <p>
    „Päť soldov.“
    <sup>
     [
     <a class="footnote" href="#ftn.id2587285" name="id2587285">
      159
     </a>
     ]
    </sup>
   </p>
   <p>
    „No — choď, ohoľ sa: tu máš ešte za druhý raz.“ A podal som mu šesták i päť grajciarov.
         Peniaze držal chvíľu v dlani, potom ich pustil do vrecka s takým dôstojom ako španielsky
         grand. A stojí a vypytuje sa ma: kto som, odkiaľ som, kam idem, a konečne zasalutoval a
         vzdialil sa vážnym krokom. Kto by nás bol pozoroval oboch, bol by zrejme videl, že ja som
         bol natešenejší, že sa mi podarilo tak šikovne prestúpiť gospodarov zákaz, než on, ktorý
         mal z toho i malú oročku.
   </p>
   <p>
    Zišli i páni vyslanec a dr. Č. Veľmi som sa zadivil, že sú ešte na Cetinji. Myslel som,
         že v túto hodinu budú dakde okolo Njegušov. No zdá sa, že toto opozďovanie majú všetci
         Pražania v krvi, i zabúdanie v ceste všakových kúskov z batožiny. No to nepatrí sem na
         Čiernu Horu. Vzdor opozdeniu držali sa ako ľudia, ktorí stačia. Vypili kávu so znamenitým
         chlebom a maslom, a popíjali vodu, ktorá je až mútna od veľkého obsahu kyseliny uhličitej.
         Vodu čerpá celé mesto zo studne, vlastne z vodovodu, ktorý ju dováža z ďalekých vrchov.
         Vzdor tejto ceste dlhými vodovodmi voda je čerstvá, chutná a bohatá na kyselinu uhličitú.
   </p>
   <p>
    I ulica počala oživovať. Tu prebehne slúžka s krčahom na studňu, ktorá je skoro pred
         samým hotelom, tu profesor s knihami pod pazuchou hrnie do „biljaru“, alebo do ženskej
         gymnázie. Tu hodnostár pod slnečníkom kráča vážnym krokom do úradu. Zas akási guvernantka v
         čiernom vodí chlapca a dievčatko na rannú prechádzku. Obe deti sú ani malé hračky v ich
         čistom, chutnom národnom kroji. Konečne sa vynorila z ktoréhosi dvora i postava pána Vimra,
         s čiapočkou nad uchom. Šabľa mu je skrytá pod ťažkým kepeňom, tej istej fazóny i farby, ako
         kepene oficierov ruských. S národným krojom znáša sa taký kepeň dosť divne, aspoň kým
         privykneš.
   </p>
   <p>
    Keď pán Vimr prišiel pred hotel, nastala trma-vrma. Sluhovia znášali kepene, plášte
         dolu, i nezbytný fotografický aparát dr. Č. Druhí odbehli po proviant, iní dovádzajú kone
         pod sedlom i „samarom“ — sedlo, na ktoré sa môže naložiť bremeno. Potrvalo dosť dlho, kým
         naložili na samare muníciu a batožinu; konečne vysadli i páni. Kone sú nie práve
         nebezpečné. Pánu vyslancovi som spomenul, aký by urobilo efekt, keby na takomto koni
         prijazdil na šibrinky sokola pražského, alebo na slávnosť prvého mája v Stromovke. Keď
         spoločnosť odišla, pred hotelom zavládlo úplné ticho.
   </p>
   <p>
    A predsa tá tichosť nenie tak úplná. Z ústavu zavznieva piano a spev, chúlostivý,
         nesmelý. Necvičené hlasy chovaniek vystupujú a zostupujú C-dur škálou so zúfalou
         jednotvárnosťou. Aké to teraz muky za umelecký pôžitok predošlého večera!
   </p>
   <p>
    Otvorila sa i pošta a ja odišiel telegrafovať do Kotora, že druhovia sa vracajú. Kartu
         na dostavník som naložil Tomicovi, nech ju kúpi.
   </p>
   <p>
    Keď som sa vrátil z pošty, už sa neozýval spev z ústavu. Zato hneď za múrom dupocú kroky
         chovaniek, ako ich učiteľka učí v pochode. Pritom komanduje ostrým hlasom: „A-din!
    <sup>
     [
     <a class="footnote" href="#ftn.id2587436" name="id2587436">
      160
     </a>
     ]
    </sup>
    Dva! A-din-dva!“
   </p>
   <p>
    Keď sa tôňa pomaly privliekla až k stolu, Tomica ma pozval na „zajutrak“. Zajutrak tento
         bol tak dôkladný, že mohol kedykoľvek prijať i meno obeda. Hoci sotva minula desiata, ja
         som si predsa len poradil i s týmto prehojným požehnaním. Povedomie, že do večera sotva sa
         k čomu dostanem, a potom čerstvý horský vzduch, účinkovali tak, že som si s pečienkou
         poradil. Vyplatil som účet a zišiel pred hotel.
   </p>
   <p>
    Pred odchodom diligencie nastala okolo pošty trma-vrma. Jedny dostavníky prichodia, tu z
         Rijeky, tu z Kotora, a druhé sa hotujú na tú istú cestu. Okrem cestovateľov je hŕba sveta,
         ktorý odprevádza cestujúcich, alebo čaká na poštu z Podgorice a Kotora.
   </p>
   <p>
    Dostavil sa i môj cetinjský protektor. Lúči sa so mnou tak srdečne, akoby sme sa od
         rokov poznali a boli najlepší priatelia. Odovzdáva mi lístok na svojho priateľa v
         Podgorici, v ktorom ma akiste mu odporúča. Ja som ho prijal s povďačnosťou, bárs vyznám, že
         by bol radšej cestoval „na svoju päsť“, než takto z ruky do ruky. Nasledovala celá hŕba
         dobrých rád a upozornení, kde a ako sa mám držať. A môj protektor ma musel konečne nechať,
         odvolaný svojím úradom.
   </p>
   <p>
    Postilión zatrúbil raz, dva…
   </p>
   <p>
    Ľudí sa nahrnulo, akoby mal vyjachať najmenej osobný vlak. Medzi nimi poznávam dakoľko z
         včerajších perjanikov spod lipy. Obstali jedného druha a ako vidno, lúčia sa s ním,
         bozkávajúc a objímajúc ho. On zronený vsadá do dostavníka. Oni obstali koč i vchod do neho.
         Každý usiluje sa mu preriecť úprimné, útešné slovo.
   </p>
   <p>
    „No nič to — veď ty zas prídeš!“
   </p>
   <p>
    „A čo sa, boga ti, strachuješ?“ A podobné.
   </p>
   <p>
    Pomedzi nich sa predral k dostavníku i akýsi hodnostár v lakovaných čižmách. Bielu mocnú
         ruku položil mu na plece. „Dávaj si pozor, synko!“ napomína ho láskavé. „Vráť sa zdrave. A
         pozdrav!“ A vybozkával sa s ním srdečne.
   </p>
   <p>
    Mladíkovi sa zaleskli slzy v očiach a malomyseľne ovesil hlavu…
   </p>
   <p>
    „A kto ide ešte?“ pýta sa hodnostár hlasom, akoby komandoval najmenej brigádu.
   </p>
   <p>
    „Oni tamto, zdá sa mi,“ odpovedá postilión dosť skromne, hodiac okom na mňa, ktorý
         čakám, kým ten svet trochu odstúpi, že sa vtiahnem do diligencie.
   </p>
   <p>
    „A kam ideš?“ pýta sa ma hodnostár hurtovne a hladí na mňa, akoby ma chcel na zajutrak
         obriadiť. Prezrel si ma pritom od hlavy do päty a keď i s tým bol hotový, vysadlo mu
         nesmierne opovrženie na tvár.
   </p>
   <p>
    „Do Nikšića,“ odpovedám nie bez indignácie a hľadím mu tiež ostro do očú.
   </p>
   <p>
    „Budeš mať spoločníka do Nikšića,“ zvestuje tamtomu v diligencii. Ale akým tónom hovorí
         s ním! Myslel by si, že to nie ten istý človek. Potom sa obrátil ku mne, zase tak ako
         prvej, i pýta sa s tým istým opovržením: „A čo si ty? Kampioništa?“
    <sup>
     [
     <a class="footnote" href="#ftn.id2587566" name="id2587566">
      161
     </a>
     ]
    </sup>
   </p>
   <p>
    Usmial som sa, že mňa držia za človeka, ktorý je i mne v ceste najprotivnejší, za
         „reisendera“. Počal som i chápať, prečo si ma prehliada tak opovržlive, a hnev sa mi zaraz
         utíšil.
   </p>
   <p>
    „Nie,“ odpovedám ja. „Ja som doktor.“
   </p>
   <p>
    „Boga ti, doktor!“ vyriekol s takým úprimným podivením, že sa mi zrazu pozdalo, akoby ja
         bol svoj diplom našiel dakde na ulici a nebol viedol preň za toľké roky celkom systematickú
         vojnu s osudom a konečne i s prirodzenými nepriateľmi študentstva — profesormi. „Pekne,
         pekne,“ pochvaľuje ma hodnostár. „A aký? Vari jazyčný!“
   </p>
   <p>
    Jazyčným doktorom a myslím, veľmi prípadne, rozumel advokáta. A na čele počali sa mu zas
         sťahovať vrásky.
   </p>
   <p>
    „Medicíny,“ odpovedám ja.
   </p>
   <p>
    „No, to ma teší skutočne. Prečo si hneď nepovedal?“ A usmial sa už cele priateľsky. „No,
         nech sa ti páči vsadnúť, pane. Treba sa hýbať. No, zbohom. Odporúčam ti tamtoho dnu.“ A
         podal mi ruku na rozlúčku, bárs som mu nebol predstavený.
   </p>
   <p>
    Vsadol som dnu, hodil havelok na predné sedisko a pozerám oblokom z truhly, ktorá sa
         volá diligenciou. Pomedzi svet prebíja sa malý človiečik a o chvíľu dvíha sa z hlbín
         mohutná ruka.
   </p>
   <p>
    „Sretan put, gospodine!“
    <sup>
     [
     <a class="footnote" href="#ftn.id2587640" name="id2587640">
      162
     </a>
     ]
    </sup>
    odoberá sa môj Luka. Tvár mu až svieti na slnci, pekne oholená, vyleštená
         mydlinami. Nikdy som sa nenazdával, že tak chytro slúchne a dá sa oholiť.
   </p>
   <p>
    Archa Noemova sa pohla. Môj spoločník vyhol sa z obloka a pozdravuje svojich druhov. Z
         druhej strany kýva mi rukou môj malý Luka. Prešli sme i popri Zetskom dome a daktorí z
         perjanikov ešte vždy bežia popri dostavníku a tešia svojho priateľa. Konečne pozaostával
         jeden za druhým; zaostali i domy, a my ostali sami.
   </p>
   <p>
    Môj spoločník spustil sa na sedisko, nahrbil sa a hľadí do zeme. Tu i tu utrie ukradomky
         slzu, ktorá sa mu tisne do očú…
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2585403" name="ftn.id2585403">
        132
       </a>
       ]
      </sup>
      <span class="emphasis">
       <em>
        fotografie Humberta, Margherity, kráľoviča Viktora Emanuela a jeho ženy
                  Eleny čiernohorskej
       </em>
      </span>
      — taliansky kráľ Umberto I. (1841 — 1900) vládol v
               rokoch 1878 — 1900. Margherita di Savoia (Margaréta Terézia Jana; 1851 — 1926) bola
               jeho manželka. Viktor Emanuel III. (*1869), taliansky kráľ, bol ženatý s
               čiernohorskou princeznou Elenou (Jelena, *1873), dcérou čiernohorského kráľa
               Nikolu
     </p>
    </div>
    <div class="footnote">
     <p>
      <sup>
       [
       <a class="para" href="#id2585477" name="ftn.id2585477">
        133
       </a>
       ]
      </sup>
      <span class="emphasis">
       <em>
        stôl majstra Balku
       </em>
      </span>
      — Balko bol v Martine vynikajúci
               cukrár
     </p>
    </div>
    <div class="footnote">
     <p>
      <sup>
       [
       <a class="para" href="#id2585514" name="ftn.id2585514">
        134
       </a>
       ]
      </sup>
      <span class="emphasis">
       <em>
        ako Pucovec horúcu kašu
       </em>
      </span>
      — posmešná narážka na obyvateľov
               Pucova, ktorým v susedných obciach pripisovali kocúrkovské vlastnosti
     </p>
    </div>
    <div class="footnote">
     <p>
      <sup>
       [
       <a class="para" href="#id2585534" name="ftn.id2585534">
        135
       </a>
       ]
      </sup>
      <span class="emphasis">
       <em>
        kňaz
       </em>
      </span>
      (chorv.) — knieža, správca oblasti
     </p>
    </div>
    <div class="footnote">
     <p>
      <sup>
       [
       <a class="para" href="#id2585570" name="ftn.id2585570">
        136
       </a>
       ]
      </sup>
      <span class="emphasis">
       <em>
        Sil vú plé mutard!
       </em>
      </span>
      (franc, fon.) — Nech sa vám páči
               horčica!
     </p>
    </div>
    <div class="footnote">
     <p>
      <sup>
       [
       <a class="para" href="#id2585644" name="ftn.id2585644">
        137
       </a>
       ]
      </sup>
      <span class="emphasis">
       <em>
        profesor Bílý
       </em>
      </span>
      — František Bílý (1854 — 1920), český literárny
               historik. Roku 1886 vydal s J. Rothom Pravopisný ukazatel, roku 1882 Příspěvky ke
               slovníku českému. Autor pravdepodobne naráža na tieto práce.
     </p>
    </div>
    <div class="footnote">
     <p>
      <sup>
       [
       <a class="para" href="#id2585678" name="ftn.id2585678">
        138
       </a>
       ]
      </sup>
      <span class="emphasis">
       <em>
        s pánom vyslancom je na Cetinji i mladý dr. Č. (Meno u nás veľmi
                  známe.)
       </em>
      </span>
      — V Kukučínovom rukopisnom zápisníku z Dalmácie a Čiernej Hory
               pod názvom Crna Gora 22/V 898 je poznámka: „Dámy prvých hodnostárov, ich oblek,
               chody, visity. Dr. Černý a poslanec Josef Brdlík.“ Dr. Č. je pravdepodobne Vratislav
               Černý (*1871), český právnik a politik-staročech
     </p>
    </div>
    <div class="footnote">
     <p>
      <sup>
       [
       <a class="para" href="#id2585711" name="ftn.id2585711">
        139
       </a>
       ]
      </sup>
      <span class="emphasis">
       <em>
        kavaz
       </em>
      </span>
      (turec.) — telesný strážca
     </p>
    </div>
    <div class="footnote">
     <p>
      <sup>
       [
       <a class="para" href="#id2585796" name="ftn.id2585796">
        140
       </a>
       ]
      </sup>
      <span class="emphasis">
       <em>
        o Jakube
       </em>
      </span>
      — 25. júla
     </p>
    </div>
    <div class="footnote">
     <p>
      <sup>
       [
       <a class="para" href="#id2585899" name="ftn.id2585899">
        141
       </a>
       ]
      </sup>
      <span class="emphasis">
       <em>
        následník Danilo
       </em>
      </span>
      — (1871 — 1948) následník trónu, syn
               kniežaťa Nikolu I.
     </p>
    </div>
    <div class="footnote">
     <p>
      <sup>
       [
       <a class="para" href="#id2585961" name="ftn.id2585961">
        142
       </a>
       ]
      </sup>
      <span class="emphasis">
       <em>
        „Rein…“ „Wein“
       </em>
      </span>
      (nem.) — „čisté“… „víno“
     </p>
    </div>
    <div class="footnote">
     <p>
      <sup>
       [
       <a class="para" href="#id2586044" name="ftn.id2586044">
        143
       </a>
       ]
      </sup>
      <span class="emphasis">
       <em>
        perjanik
       </em>
      </span>
      (chorv.) — vojak osobitného oddielu
     </p>
    </div>
    <div class="footnote">
     <p>
      <sup>
       [
       <a class="para" href="#id2586074" name="ftn.id2586074">
        144
       </a>
       ]
      </sup>
      <span class="emphasis">
       <em>
        Baedecker
       </em>
      </span>
      — cestovný sprievodca, názov utvorený podľa mena
               lipského vydavateľa mnohých cestovných sprievodcov Karla Baedeckera (1801 —
               1859)
     </p>
    </div>
    <div class="footnote">
     <p>
      <sup>
       [
       <a class="para" href="#id2586104" name="ftn.id2586104">
        145
       </a>
       ]
      </sup>
      <span class="emphasis">
       <em>
        kňaz Mirko
       </em>
      </span>
      — (1874 — 1917), syn kniežaťa Nikolu I.
     </p>
    </div>
    <div class="footnote">
     <p>
      <sup>
       [
       <a class="para" href="#id2586167" name="ftn.id2586167">
        146
       </a>
       ]
      </sup>
      <span class="emphasis">
       <em>
        dvorna crkva
       </em>
      </span>
      (chorv.) — kostol pri šľachtickom dvore
     </p>
    </div>
    <div class="footnote">
     <p>
      <sup>
       [
       <a class="para" href="#id2586221" name="ftn.id2586221">
        147
       </a>
       ]
      </sup>
      <span class="emphasis">
       <em>
        „Mitropolit Danilo Gospodar Crnogorski rodjen godine 1677 stupiv na
                  vladu god. 1696, prestavio se god 1735.“
       </em>
      </span>
      (chorv.) — Danilo bol
               čiernohorským biskupom (1669 — 1735). Roku 1704 obnovil cetinjský monastier.
     </p>
    </div>
    <div class="footnote">
     <p>
      <sup>
       [
       <a class="para" href="#id2586264" name="ftn.id2586264">
        148
       </a>
       ]
      </sup>
      <span class="emphasis">
       <em>
        Belvedér
       </em>
      </span>
      (z tal.) — letohrádok
     </p>
    </div>
    <div class="footnote">
     <p>
      <sup>
       [
       <a class="para" href="#id2586352" name="ftn.id2586352">
        149
       </a>
       ]
      </sup>
      <span class="emphasis">
       <em>
        hrajú ako Ondříčkovia
       </em>
      </span>
      — t. j. krásne. František Ondříček
               (1857 — 1922), český husľový virtuóz, profesor konzervatória v Prahe, bol
               zakladateľom slávneho Ondříčkovho kvarteta (J. Pekelský, K. Vyskočil, V. Zahradník a
               B. Jaroš)
     </p>
    </div>
    <div class="footnote">
     <p>
      <sup>
       [
       <a class="para" href="#id2586436" name="ftn.id2586436">
        150
       </a>
       ]
      </sup>
      <span class="emphasis">
       <em>
        princesa Xénia
       </em>
      </span>
      — (*1879), dcéra kniežaťa Nikolu I.
     </p>
    </div>
    <div class="footnote">
     <p>
      <sup>
       [
       <a class="para" href="#id2586464" name="ftn.id2586464">
        151
       </a>
       ]
      </sup>
      <span class="emphasis">
       <em>
        lawntennis
       </em>
      </span>
      (angl.) — tenis
     </p>
    </div>
    <div class="footnote">
     <p>
      <sup>
       [
       <a class="para" href="#id2586504" name="ftn.id2586504">
        152
       </a>
       ]
      </sup>
      <span class="emphasis">
       <em>
        kňahyňa Milena
       </em>
      </span>
      — (1847 — umrela vo Francúzsku), manželka
               kniežaťa Nikolu I.
     </p>
    </div>
    <div class="footnote">
     <p>
      <sup>
       [
       <a class="para" href="#id2586570" name="ftn.id2586570">
        153
       </a>
       ]
      </sup>
      <span class="emphasis">
       <em>
        gospodarica
       </em>
      </span>
      (chorv.) — pani
     </p>
    </div>
    <div class="footnote">
     <p>
      <sup>
       [
       <a class="para" href="#id2586641" name="ftn.id2586641">
        154
       </a>
       ]
      </sup>
      <span class="emphasis">
       <em>
        náš „Dom“
       </em>
      </span>
      — ide o Národný dom v Martine, ktorý otvorili 12.
               VIII. 1890. Pri tej príležitosti uviedli hru M. Horváthovej Sirota, ktorá bola na
               súbehu odmenená spolu s Kukučínovou hrou Komasácia. V Národnom dome sa usporadúvali
               rozličné kultúrne podujatia.
     </p>
    </div>
    <div class="footnote">
     <p>
      <sup>
       [
       <a class="para" href="#id2586706" name="ftn.id2586706">
        155
       </a>
       ]
      </sup>
      <span class="emphasis">
       <em>
        …s „nekrstom“… „za krst častni i slobodu zlatnu“…
                  „dušmanskou“
       </em>
      </span>
      (z chorv.) — …s „nevercami" …za „kríž svätý a slobodu
               zlatú“… „nepriateľskou“
     </p>
    </div>
    <div class="footnote">
     <p>
      <sup>
       [
       <a class="para" href="#id2586799" name="ftn.id2586799">
        156
       </a>
       ]
      </sup>
      <span class="emphasis">
       <em>
        Petrovići
       </em>
      </span>
      — významná čiernohorská rodina. Jej viacerí
               členovia boli metropolitmi, napr. Petar I., Petar II. (Rade). Bola to vládnuca
               dynastia v Čiernej Hore.
     </p>
    </div>
    <div class="footnote">
     <p>
      <sup>
       [
       <a class="para" href="#id2586909" name="ftn.id2586909">
        157
       </a>
       ]
      </sup>
      <span class="emphasis">
       <em>
        Nikolova „Onamo, Onamo“
       </em>
      </span>
      — Nikola I., čiernohorský knieža,
               nastúpil na trón roku 1860 a r. 1910 prijal kráľovský titul. Získal veľké územia pre
               Čiernu Horu a prístup k Jadranu vojnou s Turkami (1876 — 1878) a účasťou v
               balkánskych vojnách. V prvej svetovej vojne bojoval so Srbmi proti Rakúsku. Nechcel,
               aby sa Čierna Hora pripojila k Juhoslávii. Bol despotický vládca, spočiatku veľmi
               populárny. K jeho popularite prispievala i jeho básnická činnosť. Napísal i
               znárodnelú pieseň Onamo Onamo, drámu Balkanska carica a i.
     </p>
    </div>
    <div class="footnote">
     <p>
      <sup>
       [
       <a class="para" href="#id2587008" name="ftn.id2587008">
        158
       </a>
       ]
      </sup>
      <span class="emphasis">
       <em>
        „dopust“
       </em>
      </span>
      (chorv.) — dovolenka
     </p>
    </div>
    <div class="footnote">
     <p>
      <sup>
       [
       <a class="para" href="#id2587285" name="ftn.id2587285">
        159
       </a>
       ]
      </sup>
      <span class="emphasis">
       <em>
        soldo
       </em>
      </span>
      — „solidus“, zlatá minca v starovekom Ríme. Z mena
               solidus vzniklo slovo soldo; ním sa označovali novšie talianske mince s nerovnakou
               peňažnou hodnotou.
     </p>
    </div>
    <div class="footnote">
     <p>
      <sup>
       [
       <a class="para" href="#id2587436" name="ftn.id2587436">
        160
       </a>
       ]
      </sup>
      <span class="emphasis">
       <em>
        „A-din!“
       </em>
      </span>
      (z ruštiny) — v ženskom internáte v Cetinje bol
               učebný jazyk ruský
     </p>
    </div>
    <div class="footnote">
     <p>
      <sup>
       [
       <a class="para" href="#id2587566" name="ftn.id2587566">
        161
       </a>
       ]
      </sup>
      <span class="emphasis">
       <em>
        kampioništa
       </em>
      </span>
      (z tal.) — tulák
     </p>
    </div>
    <div class="footnote">
     <p>
      <sup>
       [
       <a class="para" href="#id2587640" name="ftn.id2587640">
        162
       </a>
       ]
      </sup>
      <span class="emphasis">
       <em>
        Sretan put, gospodine
       </em>
      </span>
      (chorv.) — Šťastnú cestu, pane!
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2587683">
       </a>
       9
      </h2>
     </div>
    </div>
   </div>
   <p>
   </p>
   <p>
   </p>
   <p>
    Ja som sedel pri svojom novom druhovi ticho. Tušil som, čo je to asi s ním: nechcel, som
         ho vyrušovať z tichého smútku. Tvár nápadne bledá, skoro popolavá, líca vpadlé. Iba čo na
         líci horia dva okrúhle fľaky rumencom; i oči sivé majú nápadne živý lesk ako pri človeku,
         ktorý si vypil šampanského. Vlasy má neposlušné, farby neurčitej, viac popolavej, než
         gaštanovej. Fúzy, nie veľmi dlhé, sú tiež naježené. Vôbec vidno, že náš človek sa zanedbal
         následkom akéhosi trápenia. A čo ho trápi, ľahko sa dovtípiš, keď počuješ to suché, trhané
         pokašliavanie…
   </p>
   <p>
    Pozerá zádumčivo po vrchoch, i po celom vidieku, ktorý sa nám z Belvedéra otvára. Výhľad
         je skvelejší než včera. Pod horúcim, poludňajším slncom pary sa podvihli a kraj hrá vo
         farbách nádherných. Pozerá zádumčivo na tento skvelý obraz, možno sa s ním lúči a, ktovie,
         aká predtucha zaľahla mu na dušu… Krovie i pojediné stromy defilujú pred oblokom diligencie
         a zapadajú do úzadia, akoby ich ta ukladala dáka neznáma ruka. Konečne sa prebral z dúm,
         narovnal nachýlenú šiju, vypäl akoby s námahou prsia, pozrel ukradomky na mňa, a keď sa
         stretol s mojím pohľadom, v ktorom sa možno vyrážala sústrasť, usmial sa akosi smutne a
         spolu detsky. Hádam sa i zahanbil, že som mu prvej videl slzy v očiach.
   </p>
   <p>
    „Čo si taký smutný?“ pýtam sa ho ja veselo. „A či ti hádam ostala ,tamhore‘ mámilá?“
   </p>
   <p>
    Usmial sa a pokrútil hlavou. „Ó, nie. Ale, vieš, čo je: doktori ma poslali domov. Musí
         byť príčina, a ja sa bojím…“
   </p>
   <p>
    „No, zato nemusíš zúfať. Veď ty ozdravieš, taký mladý a mocný!“ Mohol mať skutočne
         máločo viac od dvadsiatich rokov, čo, pravda, pri daktorých chorobách nedá sa považovať za
         veľkú výhodu. No naňho predsa len účinkovalo. Ba priložil som mu svoju nohu k jeho — jeho
         hnáty boli najmenej dva razy tak mocné, ako moje. Omakal som mu i svaly na ramene, ktoré
         tiež ešte nestratili tvrdosť a pružnosť. „Ty si junák, človeče!“ zvolal som po tejto
         vizite. „Ty bys’ ma mohol vyhodiť z tejto truhly a či diligencie ako hrušku, kebys’ chcel.“
   </p>
   <p>
    Zasmial sa a v smiechu ozvalo sa zas trochu veselosti.
   </p>
   <p>
    „A kto si ty?“ pýta sa ma.
   </p>
   <p>
    Ja som mu vyrozprával, kto som, i kam idem, všetko na dúštek. Lebo ak chceš, aby ľudia
         mali akú-takú dôveru k tebe, nesmieš sa pred nimi zakrývať závojom tajnostkárstva. Položil
         som taký exámen i pred hodnostárom pred cetinjskou poštou, no môj druh z neho nepočul ani
         slova, zaujatý na všetky strany od priateľov.
   </p>
   <p>
    „A čo ťa bolí?“ pýtam sa ho ja.
   </p>
   <p>
    „Tuto, žalúdok,“ rečie mi, položiac ruku na žalúdok. Ja som sa musel usmiať: ako každý
         národ i pri chorobách má svojho koníka. Slováka skoro vždy „bolí proti srdcu“, i keď mu je
         napríklad kolika. (I z toho vidíte, aký je Slovák tvor sentimentálny: srdce mu je všade.)
         Južan zas v prvom rade všade vidí len žalúdok. „Nemôžem jesť,“ rozkladá mi ďalej. „Doktori
         vravia, že mám katar. Bohvie! A kašeľ akýsi nešťastný…“
   </p>
   <p>
    „Ty si perjanik. U koho?“
   </p>
   <p>
    „U následníka. Včera mi dal zavolať oboch doktorov. Bol i strýc — ten, čo si ho videl.
         Veľký súdac. Hovorili čosi po francúzsky či nemecky. A mne najhoršie, o ktorom hovorili…
         Dali piť „Giesshübler“
    <sup>
     [
     <a class="footnote" href="#ftn.id2587833" name="id2587833">
      163
     </a>
     ]
    </sup>
    i ešte akúsi vodu. Ej, keby tu bol môj doktor M.!“
   </p>
   <p>
    „A či ty poznáš doktora M.?“ zvolal som zadivený, že pozná ešte doktora, ktorý pred
         toľkými rokmi bol na Cetinji a teraz je v Dubrovniku, ktorého i ja dosť dobre poznám.
   </p>
   <p>
    „A akože? Ešte keď bol na Cetinji. Bol som tiež takto ochorel. A on: neboj sa, synko,
         choď domov. Pi mlieko, jedz mäso, jahňacinu… A ozdravel som. Oj, u nás je dobrý vzduch. Ako
         balzam. A voda! A ty, pane, poznáš ty doktora M.?“
   </p>
   <p>
    „Minulý týždeň som bol uňho, keď som bol v Dubrovniku.“
   </p>
   <p>
    „Keď ho vidíš, pozdrav ho odo mňa, od C… Oj, on nás dobre pozná; celú rodinu, i plemä.“
   </p>
   <p>
    Rozveselil sa, rozrečnil. Vytiahol spoza pása škatuľu a začal šúľať cigaretu.
   </p>
   <p>
    „A či ti nezabránili doktori kúriť?“ pýtam sa ho ja.
   </p>
   <p>
    „Zabránili. A ako to vieš?“ No hneď sa dovtípil. „A už viem. I ty si doktor. Čuješ,
         pane, ty ma musíš prezrieť.“
   </p>
   <p>
    „Keď si ty žiadaš, vďačne.“
   </p>
   <p>
    „A teraz už smiem?“ ukazuje cigaretu. „Vraj dve-tri denne! A čo budem, boga ti, robiť
         celý deň!“
   </p>
   <p>
    Ja som naň tuho dobíjal, aby slúchal doktorov. Môj prísny tón ho zarazil. Konečne
         riekol:
   </p>
   <p>
    „Vieš čo — medicíny začnem piť až doma. No a do tých čias nech budem vo všetkom ako iní,
         zdraví…“
   </p>
   <p>
    Ako vidno, pacienti i na Čiernej Hore vedia si nájsť svoje zadné dverce.
   </p>
   <p>
    Od Belvedéru sa cesta spúšťa bokom pohoria, ktoré ostáva vľavo. Vpravo je dolina, dlhá,
         dosť široká, a leží hlboko pod nami.
   </p>
   <p>
    To je veľká dolina Ceklinská. I ona je na miestach spopretrhávaná ostrými kopcami, medzi
         ktorými sa zelenajú zemičky a lány posiate a vysadené. Na všetkých stranách belejú sa domce
         vo väčších-menších skupeninách, alebo i osamelé, ako na zázrivských „foľvarkoch“. Kde-tu
         medzi domami vyniká skromný kostolík s kurtavou vežou, alebo i bez nej. Z tamtej strany
         vystupuje miernym svahom dosť vysoká reťaz vrchov, ktorá napravo zatvára vidiek. Dolinkami
         a sedlami vrchov belejú sa vychodené chodníčky, kde-tu i hadovitá cestička, ktorá prielazmi
         a údoliami vedie do „Záhoria“. Môj druh spozoroval, že mňa to veľmi zaujíma i s veľkou
         ochotou mi rozkladá, kde leží ktorá dedina: tu blízko Dobrsko Selo, ďalej Strugari a tam
         dolu hlboko a po stráňach rozhádzaný Ceklin.
   </p>
   <p>
    Zanedlho zastala naša diligencia. Tu stojí osamelý dom, krčma, alebo ako sa tu zovie,
         „han“. Postilión Luka priberá sa napojiť svoju vyznojenú trojku, zapriahnutú do diligencie,
         a my vstúpili sme do hana, ja viac zo zvedavosti, než z potreby.
   </p>
   <p>
    Rozkázali sme si kávu. Krčmárka, akási veselá, jazyčná ženička, nie stará a nie ani
         škaredá, zadiera ustavične do perjanika a kočiša, ktorý tiež vošiel za nami. Mnohé slovo,
         alebo narážku, ani som nerozumel. Iba smiech mojich druhov svedčí, že to má byť čosi
         opaprikované. Keď sa jej žaloval, že je chorý a schudol, odvrkla mu asi takto: „Pes sa
         vylíže,“ alebo „Zdravie ti dušu honilo“, a tiež som počul i naše príslovie: „Zlá zelina
         nevyhynie“, vo vernom preklade. Nuž moji spoločníci ani nevychodia zo smiechu, a ja, keď
         vidím teraz perjanika, začínam pochybovať o jeho chorobe. Celý je vymenený. Ja počúvam,
         naťahujem uši a prichodím k presvedčeniu, že reč, ktorú, ako som myslel, mám už úplne v
         moci, má ešte mnohé tajnosti, do ktorých som nevnikol.
   </p>
   <p>
    Káva bola veľmi dobrá. Uvarila ju v medenom imbriku, ako sa všade varí na juhu, na
         žeravom uhlí. Nad nízkym ohniskom preložené je po trámoch plné vrece čohosi. Keď som sa
         spýtal, čo to tam drží v dyme a horúčosti, odpovedala mi, že kávu. Tu sa teda káva kupuje
         hneď na vrecia, ako u nás múka. Zato sa jej i míňa hodne.
   </p>
   <p>
    „A či by ste si teraz už zahryzli?“ pýta sa nás šelmovsky. My sme nemali nič proti tomu.
         Doniesla stehno, ktoré som ja držal za šunku, pozbavenú slaniny. No to je „košet“ — vyúdené
         stehno baraniny, čiernohorská špecialita, s ktorou sa stretneš v každej krčme. Ja som s
         predsudkom vybral kúsok a olúštil blanu od mäsa. Nie som priateľom ani surovej šunky a tým
         menej surovej baraniny. No moji druhovia zato jedia chutne, zahrýzajúc s mäsom cibule,
         vlastne čohosi, čo je medzi cibuľou a cesnakom a ktoré tu predkladajú v každej krčme, a to
         i s vňaťou. Do cibule som sa už nedal, ale kúsok košeta bol chutný, mäkký i dosť šťavnatý.
         Veľmi som sa zaradoval, keď nám doniesla rozkrájaného čerstvého syra. Toľko rokov, čo som
         ho nejedol! No keď som vložil prvý kúsok do úst, sklamal som sa. Najprv preto, že bol akoby
         ho bola vytiahla z rôsola, a potom zarážal až nepríjemne lojom. Možno i cetinjský zajutrak
         ma urobil takto výberčivým.
   </p>
   <p>
    Po trakte sme si ešte dosť dlho posedeli na kladách, ktoré tu slúžia miesto lavíc, a pri
         cigaretách sme sa zhovárali s našou krčmárkou. Trovy, čo sme urobili, platil perjanik, i to
         tak delikátne, že to nikto nespozoroval.
   </p>
   <p>
    Keď sme vsadli do diligencie, ktorá oproti tomu, aký bol chládok v hane, zdala sa mi ako
         ohnivá pec — môj druh bol akýsi rozjarený, veselý. Krčmárka mu svojimi vtipmi rozohnala
         ťažké predtuchy a odpoly ho uzdravila. Kúri ako Turek cigaretu za cigaretou a na moje
         námietky odpovedá tým svojím detinským úsmevom a líška sa mi sťa dieťa, keď chce udobriť
         prísneho mentora.
   </p>
   <p>
    Cesta minie kotlinu ceklinskú a vtiahne sa medzi vrchy, vlastne dvíha sa na ne
         serpentínami. Vrchy sú porastené horou, ani ako dakde okolo Tisovca — samá bučina a dub.
         Chlad z hory nás osviežuje v tomto poludňajšom úpeku. Do našej archy sa tisnú oblokmi i
         oblaky prachu, ktorý sa dvíha na ceste dávno nezmoknutej. Konečne sme sa vytiahli na sedlo
         hôr. Nevidíš ničoho, iba vrchy, tu blízo pokryté horou, tam ďalej holé a otupné. Obraz pred
         nami zatvára mohutná reťaz albánskych vrchov.
   </p>
   <p>
    Keď sme sa spustili serpentínami na Rijeku, oviala nás razom hluchá, neznesiteľná spara,
         ani čo by sme boli dakde v Dalmácii na Prímorí v najtuhšiu kanikulu. Prebehli sme skoro
         celým mestom, kým sme došli k hanu. Tu mi postilión pošepol, že v Rijeke dostať i dobré
         pivo. To som vedel i bez neho, a síce od Vimra a dr. Č. Pozval som i jeho na pohár — z
         opatrnosti, aby nás tu „nezabudol“, a s perjanikom sme odišli do hostinca.
   </p>
   <p>
    Mesto Rijeka leží na Rijeke Crnojevića. „Rijeka“ bárs veľmi nezodpovedá tejto vode,
         ktorú s dobrým svedomím môžeš nazvať i močidlom. Spád má malý, alebo ho možno ani nemá.
         Aspoň nevidno, že by tiekla. Pokrytá je „perinami“, v ktorých sa ľažú milióny žiab. Ich
         koncert, bárs je poludnie, rozlieha sa široko-ďaleko. A čo býva večerom!
   </p>
   <p>
    Mestečko je pomerne dosť výstavné. Domce sú na poschodie, obložené pavlačami, altánmi,
         verandami — to všetko z dreva, pekne cifrovane vyvedené. Oblokov daktorý dom vôbec nemá,
         aspoň nie na ulicu. Prízemné miestnosti ani nemajú steny na ulicu. Poschodie spočíva na
         murovaných alebo drevených stĺpoch sťa v Rožnove pod Radhoštom. V prízemí sú sklepy a
         varštate všakových remeselníkov. Kupci sedia po turecky v svojich skliepkoch a krátia si
         čas čibukom a čiernou kávou. Sú úplne v negližé: biele gate, košeľa a vysoká biela čiapka z
         plsti a či vlny — to je celá toaleta. Druhí tiež takto vyobliekaní povaľujú sa v malebných
         skupinách po brehu rieky, kde akási ženička predáva hlinené misy a hrnce — iní sa utiahli
         do člnov a tam „chrápu chrapotom chrapľavým“, alebo sa z dlhej chvíle hojdajú a kúria. A
         majú i čo kúriť! V každom sklepe vidíš na púdli aspoň jednu hŕbu jemne krájaného dohánu,
         žltého, voňavého: oka za päťdesiat grajciarov.
   </p>
   <p>
    V hostinci nás sklepník prijal po francúzsky. No ja som sa s ním predsa len pojednal:
         čosi spustil on, čosi pridal ja, takže sme sa octli v taliančine. Dante Alighieri
    <sup>
     [
     <a class="footnote" href="#ftn.id2588147" name="id2588147">
      164
     </a>
     ]
    </sup>
    dosť ľahko že sa obrátil v hrobe, ak nás počul — no i sklepník sa obrátil, a to
         na opätku, a doniesol nám dve fľaše nikšićkého. I v Nikšići už majú svoj pivovar. Pivo toto
         je dobré, keď je chladné — no a toto predsa len bolo chladnejšie než slnce tamvon na ulici.
   </p>
   <p>
    Aby sklepník neexamenoval mňa — talianski sklepníci majú túto krásnu obyčaj — začal som
         ho examenovať ja. Odkiaľ je, odkedy je tu, prečo nehovorí po srbsky a pod. Dozvedel som sa,
         že je z Bari, predtým slúžil v Skadre a odtiaľ ho osud zavial sem na Rijeku.
   </p>
   <p>
    Za druhým stolom sedí tiež hosť, pred ním prázdna šálka. Je mladý, tučný, biely, pleti
         jemnej. Čierne vlasy, čierne fúzy a oči veľké hľadia akosi zádumčivo a či ospalo na tento
         smiešny svet. Človek skutočne krásny, iba že tvár, ako skoro každá ozaj krásna tvár, je
         bezvýrazná. Nuž je to typ viac orientálny, než čiernohorský. Kabátik i pruslek je tmavý,
         hodvábny, ale kroja čiernohorského. O chvíľu vstúpil druhý hosť, tiež takto pansky oblečený
         a biely. Šiel k tomu prvému, ktorý povstal a hodnú chvíľu čosi medzi sebou mrmlali. Dáka
         mondóka to bola — frázy, aké vymieňajú ľudia, keď sa zídu. Keď ceremóniu odbavili, sadli za
         stôl a začali sa hlasno zhovárať. Nuž ak zakaždým zabijú toľko času, keď sa zídu, a to len
         prázdnou ceremóniou, ktorá je vždy jednaká, nie div, že sú takíto tuční, neohorení, lebo
         pre samé ceremónie ani nestihnú pribrať sa do dákej roboty.
   </p>
   <p>
    V hostinci je čisto ako kdekoľvek v Prahe. Chlieb rozkrájaný na tabličky asi v ten
         spôsob, ako ho kalvíni mávajú pri spovedi, je biely a chutný. I syr, tiež tak rozkrájaný,
         je veľmi dobrý. Nie je presolený a nerazí toľme lojom. Dali nám i slanej ryby, tiež tak
         nakrájanej na kúsky, všetko bez pýtania. A to všetko ako dodatok k pivu, dodatok, ktorým sa
         napomáha veľmi odbyt nikšićkému pivovaru. Po stenách sú rozvešané obrazy, všetko podobizne,
         a to: kňaza, následníka, Alexandra III., Humberta, Margherity a dakoľko krikľavých, lacných
         obrazov z poslednej rusko-tureckej vojny.
    <sup>
     [
     <a class="footnote" href="#ftn.id2588246" name="id2588246">
      165
     </a>
     ]
    </sup>
   </p>
   <p>
    Keď sme prechodili cez mesto, perjanik ma upozornil na dvorec kňazov. Chutný domec na
         briežku; starosvetský, o malých oblokoch. Ale je zato čistý, vybielený, škridlou krytý,
         vyriadený ako všetko, na čom spočinie oko Nikolovo, ktoré, ako badám, musí byť nielen v
         politike, ale i v gazdovstve ostré, prenikavé, takže postriehne každý neporiadok alebo
         nečistotu. Tu sú okenice otvorené, i brána a sklo na oknách odráža tuhé južné slnce. Pod
         kôlňou, ktorá je hneď pri ceste, stojí vypriahnutý dvorný kočiar, na ktorom včera prijachal
         následník Danilo. Teraz, ktovie, kde bude. Možno odpočíva v dvorci, alebo sa túla dakde po
         revíri.
   </p>
   <p>
    Revír je hneď niže mesta za riekou. Kopce a vrchy zarastené mladou a starou horou.
         Diviny musí byť v ňom hojnosť, podnebie je tak teplé a paša tiež dobrá. No i na druhých
         stranách kniežatstva pasionátny poľovník nájde hojnú korisť: ak chce i divé kozy a vlkov.
   </p>
   <p>
    Pole je stisnuté medzi strmými vrchmi a pozostáva vlastne zo záhrad a viníc, ako vidno,
         pečlive obrábaných. Tunajšie víno chvália; nuž, súdiac dľa povahy, musí byť i dobré, i tuhé
         — asi na spôsob dalmatského vína po ostrovoch.
   </p>
   <p>
    Všeobecne sa toto okolie Rijeky porovnáva so Švajčiarskom. Bárs som v Švajčiarsku nebol,
         no predsa len myslím, že i toto prirovnanie, ako každé porovnanie — kuľhá. Vrchy sú
         prinízke, priokrúhle, akési kupolovité a prikrotké na Švajčiarsko. Rijeka zas ani sa nedá
         vmyslieť so svojím lenivým tokom medzi bystriny Helvécie. Šťastie, že je stisnutá medzi
         vrchmi. Ináč by sa musela po každom daždi rozliať naďaleko, ničiť pole a otráviť vzduch
         miazmami malárie. Hoci i takto myslím, zimnica bude tu dosť častý hosť.
   </p>
   <p>
    Za Rijekou počínajú stromy rednúť, a keď sme vyšli na vrch, kde sa rozkladá dedina,
         ktorú by u nás pravdepodobne zvali Kohútky a ktorej srbské meno nedá sa položiť na papier —
         tu sa ti otvorí výhľad na holé kopce a vrchy, ktoré sa poznenáhle spúšťajú na veľkú roveň
         podgorickú. I tu, na vrchu sme napojili kone pri hane, my sme ani nevošli do krčmy.
         Stadiaľto cesta spúšťa sa dlhými serpentínami nadol, do kraja, ktorý čím ďalej tým je
         jednotvárnejší a smutnejší, bárs pláva v nádhernom osvetlení slnca, ktoré tu ešte väčšmi,
         než na Cetinji, oslňuje. Na tej jednotvárnosti nemení ničoho ani to, že kopce a polia nie
         sú pusté, ako sa nám zďaleka predstavuje. Pokryté sú voňavou „kadujou“ — šalvija — ktorá,
         majúc lístie biele, nedodáva ani najmenej zelene. No zblízka toto šalvijové požehnanie hrá
         do modra, lebo kaduja práve kvitne. Vzduch je celý naplnený opojnou vôňou tohto kvetu, nie
         práve príjemnou. I cesta v týchto stranách nie je práve výtečná. Miestami sa diligencia
         hádže ako čln na vlnách. Kde nenie cesta vysypaná kamením, tam zas dvíhajú sa oblaky
         prachu, ktorý preniká všade. A to tým väčšmi, že diligenciu ani nemôžeš zatvoriť, lebo by
         si sa zašiel od horúčavy, ktorá je ako v Dalmácii o kanikule, iba že ju nemierni lahodný
         vetrík od mora.
   </p>
   <p>
    V týchto asi miestach je bývalá hranica Čiernej Hory, spred ostatnej vojny. Vystúpili
         sme teda na územie, ktoré berlínsky kongres prisúdil kniežatstvu, ktoré vlastne ono svojou
         krvou dávno pred berlínskym kongresom bolo vydobylo.
   </p>
   <p>
    Po štvrtej hodine zišla diligencia konečne na podgorickú roveň. Ona sa rozprestiera
         odtiaľto do nepriehľadnej diaľky až po Skadarské jazero a z druhej strany po Podgoricu,
         vlastne po vrchy v úzadí Podgorice rozložené. Tento pohľad živo mi pripomínal pohľad na
         rovinu od Terian po Šahy, ktorú cestu som bol tiež v takejto horúčave a v takomto prachu
         kedysi vykonal. Ibaže niže Terian rozprestierali sa nekonečné polia kukurice už
         dozrievajúcej, kdežto táto rovina je čiastočne neobrobená, čiastočne vysadená kukuricou a
         dohánom ešte neveľkým.
   </p>
   <p>
    Nuž prach je na tejto ceste ozaj neznesiteľný. Mali sme ho plný nos, škrípe nám i medzi
         zubmi. Na poli sa popása lenivá črieda oviec po vyhorenej trávičke, za ňou sa hýbe valach s
         dlhou puškou na pleci a revolverom za pásom. Už i prvej sme stretávali pojediné postavy,
         alebo i menšie skupiny sveta. No teraz čím diaľ, tým častejšie nám prichodia oproti takéto
         skupiny. Ženú pred sebou kravy, ovce i nezbedné svine, ktoré podchvíľou by zabehúvali na
         role, keby ich nemal kto zavracať. Daktorí idú peší, druhí na koni. Všetci sú veselí,
         rozjarení, ako obyčajne jarmočníci. Tiahnu z Podgorice, kde je každý týždeň takýto
         univerzálny trh.
   </p>
   <p>
    Potešili sme sa, keď sme sa dotrmácali do hana, dnes, chvalabohu, už ostatného. Popri
         ňom tečie rieka, bystrá a čistá. Postilión Luka zatiahol i s diligenciou do nej. Ja som sa
         vyumýval na potoku, vyplákal ústa a s veľkou chuťou vypil šáločku kávy, ktorú nám uvaril
         mladý krčmárik. Vtedy som sa presvedčil, že čierna káva ja najlepší liek od smädu. Vodu som
         sa totiž neopovážil piť z potoka, vzal som si výstrahu z choroby môjho pražského súdruha,
         čo ho bola pochytila v Dubrovniku.
   </p>
   <p>
    Od hana je pole výtečne obrobené až po samú Podgoricu. Najviac sa tu sadí, pravda,
         dohán, ktorý má veľké renomé, a to právom. Dohán je už na piaď vysoký, kukurica siaha do
         kolien. Sedliaci sa trápia po poli, okopávajú kukuricu a dohán. Motyky majú, ako po celej
         Čiernej Hore, dlhočizné porisko. Čiernohorec i keď kope, je vystretý a vidíš na ňom — a
         nech hovoria národní ekonomi, čo chcú — že jemu lepšie pristane puška než motyka. Cítiš, že
         táto robota mu je len akoby pobočné zamestnanie, kým nastane robota naozajstná, keď zas
         zahrmia delá, orol zaveje…
   </p>
   <p>
    Tu už jarmočníci idú jedným ťahom sťa procesia.
   </p>
   <p>
    Spomedzi hustého stromovia vpravo zabeleli sa nám steny Kruševca, ktorého červená,
         škridlová strecha vyčnieva nad stromami. Kruševac je palác kniežaťa Nikolu, vystavený v
         rozsiahlej záhrade na pravom brehu Morače. Na druhom brehu, vis-a-vis palácu, rozkladá sa
         veľmi malebne slávne mesto Podgorica.
   </p>
   <p>
    No cesta ide rovno, kým nepríde sa k Vezírovmu mostu. Tu sa skrúti vpravo k Podgorici.
         Vezírov most je stavba veľmi dôkladná, solídna, vyvedená z kvádrov. Je skoro tak dlhý ako
         železničný most pri Turanoch. Diligencia ide pomaly, lebo húfy statku a jarmočníkov
         pokrývajú most a cestu. Vyzerá to ako dáky tábor i s proviantom na úteku. Chlapi sú všetci
         ozbrojení aspoň len revolverom, ak nie i puškou. Tu vidím i ženskú, ako junácky sedí na
         ohnivom pejkovi, ktorý pod ňou ihrá a prská. Oblečená je v hodvábe ako i cetinjské dámy a
         biela pekná ruka drží tvrdo uzdu. Sedí v sedle po chlapsky, hľadí slobodne a drží sa hrdo;
         málo si všíma sveta, ktorý sa trmáca v zaprášenej diligencii, alebo práve musí ísť pešky.
   </p>
   <p>
    O málo minút sme boli v meste. Chvalabohu!
   </p>
   <p>
    No málokedy ma potkalo také sklamanie, ako dnes, keď som vtiahol do Podgorice. Úfal som
         sa nájsť staré, rozhegané turecké mesto a ja som našiel mesto celkom moderné. Sklep za
         sklepom, jeden ako druhý, ani väčší ani menší, uniformované, opatrené číslami. Na jednej
         strane párne, na druhej nepárne číslice. To vám je Podgorica.
   </p>
   <p>
    Diligencia zastala pred poštou, kde som s radosťou vystúpil.
   </p>
   <p>
    A tu sa mi zrazu pozdalo, že som sa ja vlastne doviezol do Turčianskeho Svätého Martina,
         i to na zhromaždenie Živeny. Že som nezostúpil pred poštou v Podgorici, ale pred martinským
         Grandhotelom. A skadiaľ taký optický klam? Nuž stadiaľ, že i v Podgorici je skoro toľko
         Cigánov, koľko ich býva o Živene pred martinským Grandhotelom. I títo sú takí dotieraví,
         bezočiví ako martinskí.
   </p>
   <p>
    Obstali ma purdeci desať-pätnásťroční, otrhaní, polonahí, ako šášky. Jeden mi trhá kepeň
         z pleca, druhý tašku z ruky, iný zase vreští, že ma dovedie do hotela, tretí mi núka
         fajočku na predaj a strká mi ju pod samý nos a desať ich kričí: „Daj mi soldu!“ Jedného som
         odpravil lakťom, druhého dáždnikom, tretieho nohou — no, čo je to pre tak mnohých? Zato
         postilión Luka spravil krátky poriadok. Vzal bičisko tenším koncom do ruky a sotva toto
         kleplo dvom-trom po hlave, celý kŕdeľ sa rozpŕchol na všetky strany.
   </p>
   <p>
    Perjanik sa chystal so mnou na hotel Európa. No sotva vystúpil z diligencie, obstúpili
         ho páni všetko v čižmách, daktorí v lakírkach, vybozkávali a odvliekli so sebou. Iba čo
         odskočil na chvíľu ku mne s heslom, že sa uvidíme zajtra ráno.
   </p>
   <p>
    Pojal som jedného purdeka, nech ma vedie do hotela. Chcel mi hneď vziať tašku i kepeň,
         no ja som to nedovolil. Nie že mi snáď tašku ukradne. Na Čiernej Hore i Cigán sa odučí
         kradnúť, lebo tu zákon nežartuje. No bál som sa, že mi do kepeňa a do tašky dačo pribudne.
         Kučeravá hlava, nikdy nečesaná a handry, potom táto horúčava — nemožno, aby on nemal so
         sebou spoločníkov. Ostatne hotel je v tej istej ulici, kde pošta, a to len na dakoľko
         krokov.
   </p>
   <p>
    Hotel je budova nová, na poschodie. Dvor priestranný, čistý. V izbách nenie luxus, ale
         je zato čisto. Umyl som sa; malý šuhaj, syn hostinského ma oprášil a bol som zaraz „comme
         il faut“.
    <sup>
     [
     <a class="footnote" href="#ftn.id2588620" name="id2588620">
      166
     </a>
     ]
    </sup>
    Áno, po francúzsky som to vyslovil, lebo mám pred sebou návštevu. Návštevu u
         akéhosi K. effendiho, na ktorého nosím taliansky lístok od môjho protektora z Cetinja.
         Neodolal som a prečítal som i lístok — a ten je tiež písaný po taliansky. To ma, vyznám
         úprimne, znechutilo a trochu i prestrašilo. Nech na Cetinji viem, že ma posiela do domu,
         kde sa hovorí po taliansky, pravdepodobne by bol našiel dáku výhovorku neprijať také
         odporúčanie. No teraz bolo už trochu pozde.
   </p>
   <p>
    Najprv som musel vpísať meno i všetky druhé dáta do knihy, ktorá ide na políciu. Vidíte
         teda zas akoby bol prišiel do Turčianskeho Svätého Martina na Živenu…
   </p>
   <p>
    „A či poznáš K. efendiho?“ pýtam sa chlapca.
   </p>
   <p>
    „Či poznám!“ odpovedá sebavedome.
   </p>
   <p>
    „Vieš, kde býva?“
   </p>
   <p>
    „Či viem!“
   </p>
   <p>
    „Či ma odvedieš k nemu?“
   </p>
   <p>
    „Veľmi vďačne.“
   </p>
   <p>
    „Teda poďme.“
   </p>
   <p>
    „A ty si doktor, čo lieči?“ pýta sa ma chlapec celkom kamarátsky. Keď som mu prisvedčil,
         on dodal:
   </p>
   <p>
    „I my máme doktora. Ak chceš, ukážem ti ho.“
   </p>
   <p>
    „Daj ty vášmu doktorovi pokoj. Len ma ty veď k efendimu.“
   </p>
   <p>
    Išli sme tou istou ulicou, ktorou sme vtiahli do Podgorice na diligencii. Mohol som
         dôkladnejšie prezerať skliepky. V nich všakový tovar. Najviac mäsiari. Len kde sa tu míňa
         toľké mäso! Pred sklepmi na trotoári sedia po turecky kupci i subjekti. Starí kúria z
         čibukov, mladší cigarety. Skoro pri každom na stolčeku káva. Vidíš tu ľudí každej branže.
         Vo feze i pod turbanom celkom nefalšovaným na podholenej hlave, i v bielych vysokých
         čiapkach pajáckych, ako sme ich videli na Rijeke. Vidno deti, uličníkov, šarvancov na
         kŕdle. Zas prechodia húfy vidiečanov v najrozdielnejších krojoch. Prechádzajú sa i
         úradníci, oficieri a hodnostári v čižmách a lakírkach a čistých svojich oblekoch. Ulice sú
         rovné, akoby ich natrahoval, jedna do druhej ústi v pravom uhle, sú široké, priestranné.
         Popri trotoároch, ktoré slúžia kupcom na sedenie a nie nám na chodenie — vedú stromorady.
         Kde sa ulice snímajú, vidíš veľké štvorhranné námestie. Na prostriedku námestia vysoká
         pyramída. Na nej sa dočítaš, že sa toto mesto volá Mirkova Varoš. Mirkova, na pamiatku
         slávnych bojov veľkého vojvodcu Mirka, otca kňazovho, z roku 1862.
    <sup>
     [
     <a class="footnote" href="#ftn.id2588721" name="id2588721">
      167
     </a>
     ]
    </sup>
   </p>
   <p>
    Efendi býva na vyhnanci, v samom prvom dome, ktorý bude čosi starší od druhých. Otvorila
         nám slúžka v národnom kroji. Ja sa jej pýtam, či je pán doma a dávam jej lístok môjho
         cetinjského protektora. Nechala ma na chodbe a vbehla do domu. V izbe rozčúlenie, rozhovor,
         šuškanie, behanie sem a tam — konečne tá istá slúžka sa vracia a vedie ma do salónu.
   </p>
   <p>
    Prezeral som ho so záujmom, kým vojde dakto z domácich, lebo v takom salóne som ešte
         nebol. Podlaha je celá zakrytá kobercami, pri stenách nízke kanapy. Na stene podobizne, aké
         maliari maľúvajú dľa fotografie. Vprostred izby stolík a okolo neho fotely. Jedny dvere
         vedú na chodbu, ktorými som ja vošiel a druhé do izieb. Tieto, odpoly sklenené, s riedkymi
         záclonami, sa otvorili o chvíľu a ja som stál zoči-voči tučnému pánovi, európejsky
         oblečenému v ľahkých šatách, ktorý ma víta veľmi srdečne po taliansky.
   </p>
   <p>
    Už cestou som pozbieral celú vedu taliansku ako akumulátor, keď sa nabije elektrinou na
         ťažkú prácu, čakajúc naisto, čo ma za tortúra čaká. Oddal som mu pozdravy, i rodine, od
         môjho cetinjského protektora.
   </p>
   <p>
    Efendi je mravov uhladených ako človek, ktorý sa pohyboval v dobrej spoločnosti, súc
         dlhé roky v službe diplomatickej u otomanskej vlády. Vľúdny zhovorčivý a vzdor tučnote,
         veľmi vrtký pán. Iba čo sa zadychčí tu i tu od sadla, a vtedy počká chvíľku, aby si
         vydýchol zhlboka. V druhej izbe som čul tichučké kroky, ktoré tam pri dverách zastali.
         Načúvali nás odchýlenými dverami. No mňa to nič nekormúti. Rozkladám svoje skúsenosti na
         Čiernej Hore efendimu s takou výrečnosťou sťa referent dákeho panamina v talianskej komore.
         Sám nad sebou som bol uveličený.
   </p>
   <p>
    Náš efendi nenie osmanlija,
    <sup>
     [
     <a class="footnote" href="#ftn.id2588813" name="id2588813">
      168
     </a>
     ]
    </sup>
    ba ani mohamedán. Je to Armén, osud ktovie odkiaľ zavial ho v tieto strany. U
         nás by ho rozhodne vyhlásili za žida. Výraz tváre, plešina, vlasy kučeravé, nos mocne
         ohnutý, gamby hrubé — všetko to znaky židovského typu.
   </p>
   <p>
    Práve som rozkladal — na svoje ospravedlnenie — že som sa ja neučil systematicky, dľa
         gramatiky reč, ktorou hovorím, ale len dľa sluchu. Efendi sa nesmierne zadivil, krútiac
         podivením hlavou. A praxe mám málo, preto mi tak ťažko prichádzajú výrazy na jazyk. A tu sa
         mi prihodil malér: „ťažko“ som nevyjadril s „difficile“, ale „grave“.
    <sup>
     [
     <a class="footnote" href="#ftn.id2588848" name="id2588848">
      169
     </a>
     ]
    </sup>
    Efendi sa uklonil veľmi zdvorile a začal po srbsky, čo kdesi okolo Podgorice
         horko-ťažko pozbieral. Ja som nedopustil, aby sa on toľme namáhal, maltretoval som udatne i
         ďalej slávnu reč Petrarcovu. Taká je vám prehnaná zdvorilosť! Nuž ale čo neurobíš, keď máš
         do činenia s diplomatmi? Zo zdvorilosti rozlieha sa v salóne moja klasická taliančina
         (benátsky dialekt) a jeho elegantná srbčina. Mňa začala zabávať táto potýčka medzi dvoma
         zdvorilosťami; i umienil som si, že nepopustím. A potýčka nezabáva len mňa, ale i tam za
         dverami kohosi. Škárou som zazrel usmievavé, veľké oko, upreté na mňa. No len okamih. Zápäť
         zatým čuť zase ľahké kroky odznievať do ďalšej izby.
   </p>
   <p>
    O krátky čas došla čierna káva. Doniesla ju tá istá slečna, ktorej oko som zazrel cez
         škáru. Je dosť vysoká, gaštanových vlasov, oči má veľké, čierne ako otec. Slečna ma
         prekvapila krásnou srbčinou. Za ňou vstúpila i jej matka, rodom z Boky Kotorskej — tiež
         hovorí ako dcéra, lenže šušľavo ako v Dalmácii na viacej miestach.
   </p>
   <p>
    Situácia sa premenila. Ja som preskočil do srbčiny, efendi do taliančiny a tak sme boli
         oba v svojom elemente, šlo to veľmi dobre teraz už pri káve a cigaretách. Ja som bol
         povďačný môjmu protektorovi, že ma sem poslal. Videl som z každého slova, každého pohľadu,
         že ja, človek vonkoncom cudzí, som im predsa milým hosťom. Moja radosť bola ešte väčšia,
         keď vstúpil do svetlice vysoký mladý človek v civile, manierov našských. Poznal som v ňom
         snúbenca domácej slečny; človek, ktorý sa narodil v našej monarchii, študoval vo Viedni a
         teraz žije v Podgorici, kde sa otvára budúcnosť každému odborne vzdelanému človeku.
   </p>
   <p>
    S efendim som sa rozlúčil i s jeho rodinou; prijal som od neho pozvanie, že pozajtre
         večerom pôjdeme poprezerať zrúcaniny na Duklje.
   </p>
   <p>
    Pod ochranou pána F., slečninho snúbenca, vybral som sa Mirkovou Varošou. No hneď sme sa
         odrazili vpravo na holé priestranstvo, kde celý deň kypel bujný jarmočný život a ešte
         posiaľ úplne nezamĺkol. Týmto trhom musí sa prejsť, kto chce ísť do starého mesta —
         vlastnej Podgorice.
   </p>
   <p>
    Na trhu i cestou sme stretávali postavy, z ktorých každá zasluhuje maliarskeho štetca.
         Mohamedánov vo vysokých bielych čiapkach a negližé s nezbytnými pantofľami na nohách.
         Cigánov i tu tak otrhaných ako všade inde, ktorí práve takú lármu stvárajú ako i naši po
         jarmokoch. Suchých, kostnatých Kućov a Piperov — revolver za pásom, dlhá puška na pleci.
         Daktorý miesto čiapky má na hlave uviazanú šatku… Vzdor horúčave nosí daktorý i kožuštek
         bez rukávov, teraz pravda srsťou navonok a v zime ho obráti srsťou dnuka. Daktorý nosí za
         opaskom handžár,
    <sup>
     [
     <a class="footnote" href="#ftn.id2588964" name="id2588964">
      170
     </a>
     ]
    </sup>
    ktorý sa blyští na slnci sťa dobrá britva. Musíš obdivovať tú kapricu, že sa mu
         nezunuje v takej horúčave toľko zbroje vláčiť so sebou, ktorá predsa len musí zavážiť.
         Došli sme na breh Morače z pravej strany. Tu merajú kyšu, hustú, krásnu do hrncov. Čiže som
         dávno nevidel toľkoto mlieka na jednom mieste! Bol by sa kyše i napil, no odstrašovalo ma
         to, koľko a akých ľudí sa dneska nad ňou povytriasalo, a potom nepáči sa mi mlieko v
         medených kotloch a čo by boli neviemaké čisté. Darmo je, mlieko je najkrajšie v našich
         rimavských širaniciach, keď sa chlípe bielou drevenou lyžicou. Celé kopy Cigánov a
         jarmočníkov sa tisnú okolo kotlov a popíjajú z medeníc kyšu. Légie múch sa roja nad
         nádobami a nejedna sa hodí do kyše, pravda zas ľahko vybŕdne, lebo sa nemôže zaboriť do tak
         hustého elementu.
   </p>
   <p>
    Morača na týchto stranách má koryto veľmi tesné; vysokánske, všakovak vytrhané a vydreté
         brehy. Z tamtej strany je breh terasovite znížený. Na najnižšej takej terase má svoje sídlo
         tunajšia kolónia cigánska. Vzdor jarmoku ozýva sa kladivo z kolíb. Kŕdle malých Cigánčat
         plákajú sa v studenej vode. Idúc takto popri brehu, došli sme na miesto, kde Ribnica vteká
         do Morače. Ponad ňu vedie neveľký most, ktorého teraz veru netreba, lebo Ribnica je
         nepatrný potôčik. Tak sme došli k starému mestu, ktoré leží v kline medzi oboma potokmi.
   </p>
   <p>
    Žiaden inžinier neurobil ešte skicu tohto mesta a ľahko sa ho ani nenájde, ktorý by si
         šiel hlavu lámať nad takým chaosom. Ulice židovského mesta pražského sú ozajstné bulváry
         oproti podgorickým. Krútia sa sem a tam, presekujú v najdivnejších smeroch, sú tesné — nuž
         nevymotal by si sa z nich tak ľahko.
   </p>
   <p>
    Najprv ti napadne veľké množstvo detí, čo sa zabáva pred mestom. I na juhu, kde je v
         deťoch veľké požehnanie, toto množstvo je predsa len mimoriadne. Pritom sú to deti
         uniformované. Nielen že majú vigany akejsi jednej, neurčitej farby, ale i vlasy všetkých
         bez výnimky sú červené. Sú to deti mohamedánske. U nich je obyčaj, že deťom farbia vlasy.
         Zavolali sme dievčatko asi desaťročné: malo i obrvy i nechty zafarbené. Teraz ešte užíva
         zlatú slobodu, chodí bez pokrytia. O dva roky príde pod zátvor a na ulicu bude smieť
         vychodiť len zababušená, aby ju nepovolané oko neznesvätilo svojím pohľadom. I potom sa
         bude farbiť, lenže nie na červeno, ale čierno.
   </p>
   <p>
    Turecká ulica dľa predpisu prorokovho vyzerá dosť jednoducho. Dom je ohradený vysokým
         múrom a hrubým. Ak dom stojí na ulicu, teda zas nemá ani jedného obloka v tú stranu. Tieto
         múry sú miestami narútené. Vidno i domy, ktoré takto narútil zub času a čosi i gule z
         poslednej vojny. Tieto rúcaniská medzi domami dodávajú mestu zvláštnej poézie. Kraszewski
    <sup>
     [
     <a class="footnote" href="#ftn.id2589089" name="id2589089">
      171
     </a>
     ]
    </sup>
    by nad staré mesto napísal: Morituri.
    <sup>
     [
     <a class="footnote" href="#ftn.id2589102" name="id2589102">
      172
     </a>
     ]
    </sup>
    „Mošeja“
    <sup>
     [
     <a class="footnote" href="#ftn.id2589117" name="id2589117">
      173
     </a>
     ]
    </sup>
    vyzerá ako kopa sena. A do tej kopy zabodnutá žŕdka — to je minaret. Na
         minarete je naokolo pavlač, z ktorej vyspevuje muezin,
    <sup>
     [
     <a class="footnote" href="#ftn.id2589132" name="id2589132">
      174
     </a>
     ]
    </sup>
    keď príde čas „klaňania“ a známej ceremónie „umývania“. Jesto tu i kostol
         pravoslávny, ba i katolícky. I kresťanské domy sú tu ohradené ako Jeruzalem. Mali sa i
         prečo takto ohrádzať. Ich ženy a dcéry, menovite čo krajšie, tiež nevychodili na ulicu. Nie
         že by im bol bránil „zákon“ ako mohamedánskym — ale strach. Na ktorú driečnu dievku padlo
         oko agovo, ani sa nenazdala, ako sa octla v jeho dome. V Skadre ešte dodnes panujú takéto
         romantické obyčaje, ktoré poviedkárom dali už toľko látky k interesantným rozprávkam.
   </p>
   <p>
    V Podgorici sa pomery celkom premenili. Každý sa pohybuje slobodne. I táto švárna
         pravoslávna, čo pozerá za nami z brány svojho domu. Je skutočne krásna, vyzerá ako pravá
         princezná. V turecké časy by ju bolo iste vynašlo ostré oko daktorého „špahije“. A teraz
         iba čo starostlivé oko materino bdie nad ňou. Keď mať zbadala, ako sme sa zastavili a
         udivení pozeráme na jej krásnu dcéru: hnevlivo ju zavolala do dvora a s hurtom pričapila
         vráta. Možno ju dosiaľ hreší, že vyložila svoju krásu lacmanskému oku…
   </p>
   <p>
    Jednou zákrutou octli sme sa znezrady v úzkej uličke. Dve turecké ženy sedia na prahu
         brány a bezstarostne trkotajú. Suseda prišla k susede večierkom na posiedky. Obe sú mladé,
         nepokryté, takže sa stalo, čo sa stať nemalo — ďaurské
    <sup>
     [
     <a class="footnote" href="#ftn.id2589191" name="id2589191">
      175
     </a>
     ]
    </sup>
    naše oči spatrili ich buclaté vyfarbené tváre prv, než ich dámy stačili zakryť
         rukávom. Jedna sa hneď vtiahla za bránu, druhá miesto toho, aby sa sponáhľala za ňou,
         pustila sa pred nami v behy. Možno v zmätenosti to urobila a možno i z koketérie. Tá sa
         nájde i pri pravoverných ženách. A ťažko takej mohamedánke utekať. Nohy nemôže poriadne
         dvíhať, lebo by z nich zleteli pantofle. Skoky veľké nemôže robiť, lebo jej sukňa, vlastne
         široké nohavice do členkov, prekážajú. Prevracia sa ako vykŕmená kačica zboka-nabok,
         nachýlená dopredku a nohy ukladá jednu ku druhej prstami dnuka a pätami navonok. Nemohli
         sme sa zdržať smiechu nad týmto výjavom; naschvál sme zastali, aby sme jej obľahčili útek.
         No zato som predsa len pozeral za ňou, kým sa stratila za najbližším uhlom ulice. Nedivte
         sa: ženy v nohaviciach tiež nevidíš každý deň!
   </p>
   <p>
    Po tomto výjave sme si dávali lepší pozor, aby sme turecké dámy zase dakde neprekvapili.
         Nie zo strachu pred mužmi, ale pred políciou. Tá bdie úzkostlive, aby sa mohamedánovi vlas
         neskrivil. Ináč ma môj druh ubezpečil, že z predošlých dám ani jedna nebude nás žalovať.
         Ani im nenie ľúto, keď sa zastavilo na nich oko cudzieho muža, čo priam i ďaura — a
         menovite ak spočinulo na nich so zaľúbením. Preto len matróny v rokoch a tie čo sú nie
         pekné, chránia sa pred pohľadom cudzieho muža.
   </p>
   <p>
    V tomto labyrinte uličiek stretol som podgorického kolegu. Ide s popom, a ak takto oba
         jedným vrzom poctia daktorého pacienta svojou návštevou, ten iste im nebude povďačný.
         Kolega je človek mladý, bradu nosí po moskáľsky — medicínu vyučil sa v Moskve — ale za to
         je v národnom kroji. Nosí, možno kvôli pohodliu, miesto čižiem prostonárodné opánky.
         Závidel som mu takú ľahkú a vkusnú obuv v tejto horúčave. Netreba podotýkať, že i on nosí
         za opaskom revolver.
   </p>
   <p>
    Naveľa sme sa vymotali z uličiek a došli na druhý koniec mesta zase k Morači. I tu sa
         preháňajú kŕdle mohamedánčat. Brehy sú tu tiež vysoké, vytrhané, na miestach popodmieľané.
         Na brehu stojí i dakedajší zámok podgorický, teraz smutná zrúcanina. Rozrúcal ho pušný
         prach v posledne] vojne, ktorý sa bol zažal v magazínoch. Za riekou zato kňazov Kruševac
         hrdo dvíha hlavu; najkrajší a najväčší dom v celej Podgorici. Šalogátre sú spustené, brány
         zatvorené i park pustý. No v zime ožije i Kruševac, keď doň zavíta na dakoľko dní gospodar
         alebo následník.
   </p>
   <p>
    Z tejto strany je rozsiahla stará budova na brehu. To je hospodárska škola. Ale len cez
         leto. Cez zimu sa pretvorí škola v kasáreň. Vojenské cvičby sa v Podgorici konajú v zime.
   </p>
   <p>
    Nuž pokrok sa vtíska, čo i horko-ťažko, až sem do starého mesta, hniezda pravoverných
         celej Čiernej Hory. Knieža, ako každý hrdina, je i gavalier bez hraníc. A najtolerantnejší
         proti bývalým nepriateľom, ktorí padli pod jeho žezlo. Vie on podmaňovať zbraňou, ale ešte
         lepšie múdrym a láskavým obcovaním v čas pokoja. Zato sa rád stýka s nimi: zato i vystavil
         nádherný dvorec, nádhernejší než na Cetinji, aby im zaimponoval i vonkajším leskom.
   </p>
   <p>
    Kráčajúc takto brehom, vidím vtesané schody do dola. Zdola zavznieva veselý hovor a
         výkriky. Nahli sme sa nad rieku a pozorovali dosť dlho dievčatá, ktoré tamdolu perú a šanty
         vystrájajú. Sú tiež v nohaviciach, iba že sú nie toľme vypasené, ako bývajú ženy vydaté.
         Nemajú ani papúč na nohách, lebo stoja vo vode. Bolo by to šantovanie trvalo ktovie dokedy,
         keby nebola jedna z nich pozrela dohora a nespozorovala, ako sa na ne dívajú ďauri. Zakryla
         tvár rukávom a druhé sa tiež odvrátili. My sme za dobré uznali stratiť sa čím skôr v
         uličkách starého mesta, kým nás daktorý mládenec tu v zakázanom nepristihne. I slnce počína
         zapadať a o chvíľu nebudeme mať beztoho čo prezerať.
   </p>
   <p>
    Keď sme vyšli z mesta, stretli sme troch mohamedánov. V prostriedku ciepka prihrbený
         starec vyše deväťdesiatročný pod ohromným turbanom, ako to vídať na starých obrazoch. Divím
         sa, že mu hlava neodpadne pod toľkou ťarchou. V ruke nosí čibuk o dlhom pipasári.
         Doprevádzajú ho dvaja mládenci. Jeden pod fezom, je učiteľ národnej školy, ktorú udržuje
         štát pre deti mohamedánske. Druhý mladík je rodina starcova. Toto je najbohatší aga
    <sup>
     [
     <a class="footnote" href="#ftn.id2589353" name="id2589353">
      176
     </a>
     ]
    </sup>
    v Podgorici, L. Vyzerá i on i jeho vnuk ako žid. Vzdor slovanskému priezvisku
         vidno, že je v ňom slovanskej krvi málo. Cez storočia sa všakovak pomiešala s cudzou krvou.
         Starého agu i knieža neobyčajne vyznačuje. Urobil ho i asesorom okružného sudišťa — toľko
         asi, čo naša sedria. A keď príde na hlasovanie a prézes sa ho pýta: „Čo ty myslíš, ó, ago?“
         on lojálne odpovedá: „Ja myslím práve, čo ty.“ „Ale predsa len povedz, ako ty myslíš?“
         „Hovorím ti, že myslím práve ako ty.“ No vzdor tejto veľkej spokojnosti, kto by mohol
         uhádnuť, čo myslí tento starec, ktorého živobytie zapadlo do cele nových pomerov? Či ozaj
         nespomenie kedy starú slávu, i staré dobré časy?
   </p>
   <p>
    Zase druhá skupina mohamedánov a to v šuštiacom hodvábe. Jesto ich viacej, ale v
         prostriedku kráča najonakvejší. Sotva bude mať päťdesiat rokov, no zato chudá jeho tvár
         celá navráskavená ako húžva a žltá. Od celého jeho zjavu veje akási melanchólia. Môj druh
         ich pozdravil, odpovedali všetci až prezdvorile. No oko ostalo chladné, len čo si mňa
         poprezeralo skúmavo a s opovržením. O zdieľnosti, úprimnosti ani chýru. Šaty má na sebe
         pestré, všetko pravý hodváb. Kabátik tesný, nohavice široké po členky, žlté; na nohách
         črievice a pás. Nosí dlhý kaftan až po päty, ale len na pleciach prehodený. Okolo čiapky má
         oviazaný biely pás: znak, že vykonal svätú púť k hrobu prorokovmu. Okrem tohto pása po
         takej púti dostane sa mu i titul „hadži“.
    <sup>
     [
     <a class="footnote" href="#ftn.id2589423" name="id2589423">
      177
     </a>
     ]
    </sup>
    A hadži požíva veľkú vážnosť medzi pravovernými. Hadži sa utiahne od kšeftu i
         každej profánnej roboty a vhĺbi sa do „nauky“. Učí sa korán, z ktorého ani taký hadži veľmi
         nezmúdrie, keď ho najprednejší teológovia nerozumejú. Ostatne sa oni neučia zmysel koránu.
         Dosť je, keď teológ pochytí dakoľko slov, alebo, plane,
    <sup>
     [
     <a class="footnote" href="#ftn.id2589446" name="id2589446">
      178
     </a>
     ]
    </sup>
    výpovedí z koránu, aby mohol nimi púšťať hrôzu na pravoverných. Tieto slová a
         chýr, že sa zaoberá náukou, obostrú ho zvláštnym nimbom. A ten nimbus udržujú ešte tým, že
         sa nepúšťajú s hockým do reči a v rozhovore sa nikdy nezasmejú.
   </p>
   <p>
    Druhý z nich tiež tak pestre je vyobliekaný, tiež nosí biely pás okolo turbana. Lenže
         tento už vôbec nehovorí. Ide nesmierne vážne a keď rečie slovo, to už na míľu razí koránom.
         Ale chôdza! Chôdza je hlavné kritérium hodžu.
    <sup>
     [
     <a class="footnote" href="#ftn.id2589477" name="id2589477">
      179
     </a>
     ]
    </sup>
    Už ňou musí ukázať, že je pravý vyvolený prorokov. Kníše sa zvláštnym spôsobom,
         akoby mal kríže polámané, alebo akoby bol úsad pohol a nemohol sa prihnúť. To je chôdza,
         dľa východných básnikov, podobná knísaniu cedra na horách Libanonu… Tvár jeho je ešte
         väčšmi navráskaná, židovská, i fúzy má tak podstrižené, ako ich podstrihujú ortodoxní
         židia. Naňho som upozornil môjho sprievodcu a hneď sa spýtal:
   </p>
   <p>
    „Či je to nie hodža?“
   </p>
   <p>
    „A ako ho poznáte?“ pýta sa on prekvapený.
   </p>
   <p>
    „Čítal som kedysi, akú má mať hodža chôdzu.“
   </p>
   <p>
    „Áno, hodža i hodžija v jednej osobe!“ dotvrdil môj druh.
   </p>
   <p>
    Takýchto hodžov, alebo už farárov je v Podgorici hodne. No zato nie každý z nich bol pri
         hrobe Mohamedovom.
   </p>
   <p>
    Mne ich je akosi ľúto. Tie vycivené tváre i tá smutná črta okolo uvädlých úst, to musí
         budiť sústrasť u každého. Konečne je to rasa odsúdená na smrť. Predbežne pravda len v
         Európe. Rasa, ktorá hynie, akonáhle nemôže utlačovať, znásilňovať a ničiť druhých; ktorá sa
         pomaličky, sama od seba uťahuje do Ázie, k svojmu hniezdu, z ktorého sa bola vyrojila k
         podmaneniu sveta. Rasa, ktorá ani v Ázii sa neudrží, akonáhle Európa sa preplní a počne
         svoju civilizáciu i v Ázii rozširovať.
   </p>
   <p>
    Mnohí myslia, že tento cudzí pre nás svet spojí sa s nami, prijme našu kultúru,
         asimiluje sa. Oddaní tejto krásnej nádeji už i hovoria o Chorvátoch a Srboch „mohamedánskej
         viery“. Ba čo je ešte krajšie, Srbi a Chorváti vedú už i medzi sebou spor, komu z nich má
         pripadnúť táto korisť, sťa oní poľovníci, čo sa pobili o medveďa, ktorý ešte ktoviekde po
         horách šarapatí… Nuž asimilovanie skutočne prichodí veľmi do módy, asimilovať sa i môžu
         jednotlivci — ale masa? Nuž ľúto mi ich je, práve tak, ako mi je ľúto tigra, keď
         netrpezlivým krokom meria klietku, či by nenašiel dakde dvierka. Zato mi nepríde na um
         prosiť krotiteľa, aby mu doprial zlatej slobody — viem, čo by prvé vyviedol, keby sa von
         dostal…
   </p>
   <p>
    Navonok teda je to i tu všetko v poriadku. Jeden druhému preukazuje veľkú úctu,
         schádzajú sa, zhovárajú sa. No zato mohamedánsky svet je práve tak uzavretý do seba ako u
         nás židia.
   </p>
   <p>
    „A prečo sú takí chudí títo vaši mohamedáni?“ pýtam sa sprievodcu. „Pozrite, akí sú
         Čiernohorci. Všetko zdraví, mocní, červení, a títo tu vyzerajú ako rekonvalescenti po
         ťažkej chorobe. A či je tu mnohoženstvo na vine?“
   </p>
   <p>
    Druh mi vysvetlil, že niet ani jedného mohamedána, ktorý by mal dve ženy. Ani jednému sa
         nezažiada duplované manželské blaho. Zato sa ženia mladí. Najhoršie, že sú vždy zatvorení v
         svojom dome. Potom pijú primnoho kávy, čosi i rakije a kúria mnoho. Zato jedia málo a
         skromne. Cibuľa, chlieb, ryzkaša a zase ryzkaša s lojom a kyslé mlieko — to je menu i na
         stole bohatého agu. Mäsa vidia málo.
   </p>
   <p>
    Zem je najviac v ich rukách, a zem je veľmi úrodná. Tu sa rodí najlepší dohán v celom
         kniežatstve. I ten sa predáva oka po päťdesiat grajciarov. I v Mirkovej Varoši vidím ho po
         sklepoch celé hromady, jemne krájaného. Cigarety sú i hrubé i dlhé, a čo je hlavná vec,
         majú veľmi jemný papier. Predávajú ich po dve za grajciar.
   </p>
   <p>
    Nešťastná Čierna Hora! Ešte ani nemá pojmu, čo zahrnuje v sebe to krásne slovo: monopol;
         aké požehnanie.
   </p>
   <p>
    Efendi, spoločenských foriem veľmi dbalý, hľadal ma v hoteli a zanechal mi kartu. Ináč
         som ho ešte dnes stretol na ulici.
   </p>
   <p>
    Dosť utrmácaní zasadli sme za dlhý stôl, pod jahodou pred hotelom prikrytý. Onedlho sa
         zišli i druhí hostia a večera sa začala. Večera a nie diner ako na Cetinji. Bola polonaša,
         polodomáca, ale veľmi chutná. Najväčšmi mi chutil znamenitý žitný chlieb, akého som nejedol
         iba na Slovensku. Dalmatínci opovrhujú žitom, pečú malé bochníky pšeničné. To je jediná
         vec, ktorej náš človek v Dalmácii najťažšie odvykne. Druhá vec, čo mi chutila, bola mladá
         jahňacina, varená s kelovou kapustou. I toto jedlo bolo asi na ten spôsob spravené, akoby
         ho u nás spravili. Pretože všetkého dávajú tak veľké porcie, že môžeš jesť čo ti hrdlo
         ráči: Ja som sa najedol kelu; pečienky a múčneho jedla som sa už ani nedotkol.
   </p>
   <p>
    Súmrak sa spúšťa na mesto, no ulice sú ešte živé. Napadla mi figúra v civile, a síce
         celá v plátne, pod slameným klobúkom. Chodí krokom, akoby ho na cirkel vymeral, hlavu dvíha
         dohora, akoby čítal hviezdy. Tento čudák je Angličan, ktorý sa tu a v okolí od dakoľko dní
         túla. Bol i v Skadre, ba i na vidieku, v Albánii, a to tiež takto. Ibaže k tanieru položí
         revolver dobre nabitý, keď obeduje v daktorej albánskej krčme, ináč by mu ľahko mohla
         presadnúť dáka albánska haluška.
   </p>
   <p>
    Večeria so mnou dosť veľká spoločnosť. Všetko mladí ľudia neoženení, najviac úradníci.
         Daktorí bývajú v samom hoteli. V civile sme len traja: okrem mňa a môjho spoločníka,
         expedítor z pošty. Je tu medzi druhými predseda okružného sudišťa, človek sotva
         tridsaťročný, pekný, čierny, s ohnivým rozumným okom. On je „jazyčný dr.“. Vyštudoval práva
         v Rusku. Prekvapil ma znalosťou slovenských pomerov; takou znalosťou, s akou som sa i v
         Prahe málokedy stretol. Videl i Vajanského v Petrohrade
    <sup>
     [
     <a class="footnote" href="#ftn.id2589687" name="id2589687">
      180
     </a>
     ]
    </sup>
    a rozprával o ňom s veľkým uveličením. Tento človek vôbec v každom ohľade
         dokazuje, že vzdor mladosti zasluhuje hodnosť, ktorú mu pridelili.
   </p>
   <p>
    Právo a spravodlivosť na Čiernej Hore prisluhuje sa dosť jednoducho, ako celá správa
         zeme je čo možno zjednodušená. Nešťastných §§ nieto veľa. Netreba ani jazyčných doktorov;
         §§ zákona zná každý človek, lebo zákon je nič iné, ako kodifikované starodávne súdnictvo,
         ako sa vyvinulo v národe. Papieru sa tu mnoho neskazí. I pred veľkým súdom ide procedúra
         ústne. Proces sa odreže čím najkratšie. Kto nenie spokojný s výrokom najvyššieho súdu, ide
         pred gospodara pred lipu alebo pred jeho dom. On vypočúva každého, vypýta sa, rozsúdi dľa
         zákona a svedomia, poteší, a kto zaslúži, toho i potresce. A každý, ak mu aj nevypálilo po
         vôli, odchodí uspokojený od gospodara, bozkávajúc ho v kolená.
   </p>
   <p>
    Sedel s nami i profesor na hospodárskej škole. Vyštudoval v Česku, a po česky hovorí ako
         rodený Čech. Dobre mu padlo, že našiel človeka, s ktorým môže hovoriť po česky a o českých
         pomeroch, do ktorých, ako vidno, vžil sa bol dokonale. Od radosti, že sme sa tak zišli, ani
         sme nepili biele víno podgorické — beztoho začalo mať chuť po octe a bolo pomútené — ale
         dali sme sa do nikšićkého piva, ktoré chladené v bystrej Morači, bolo veľmi dobré. Ináč z
         tohto rozhovoru s pánom profesorom som prišiel k interesantnej skúsenosti. Že totiž prézes
         okružného sudišťa lepšie a dôkladnejšie bol poučený o Slovákoch, bárs študoval v ďalekom
         Petrohrade, než pán profesor, ktorý sa vzdelával v najbližšej našej blízkosti. V jeho
         náhľadoch aspoň nebolo istých predsudkov oproti nám, ktoré si pán profesor z Česka
         doniesol.
   </p>
   <p>
    Sedeli sme takto pri priateľskom rozhovore do polnoci. Keď som sa lúčil s veľkou
         spoločnosťou, predchádzalo mi, akoby bol s nimi známy roky a roky. Taká je južná povaha.
         Otvorí ti dušu dokorán a osvojí ťa razom. No rozlúčiť som sa musel, lebo dostavník odchodí
         zavčasu a nečaká nikoho.
   </p>
   <p>
    V izbe bolo teplo, bárs som obloky našiel otvorené. Staré mesto je pohrúžené v hlbokom
         spánku, tiché a temné. Iba vysoké minarety čo sa belejú v tme, v Mirkovej Varoši sa ešte
         kde-tu svieti a mladý svet sedí ešte na pažiti okolo harmoniky. Jej zvuky sa rozliehajú
         naďaleko tichou nocou. Spustil som šalogátre a pri nezatvorených oblokoch, zakrytý iba
         plachtou, oddal som sa na odpočinok. Celkom po dalmatínsky.
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2587833" name="ftn.id2587833">
        163
       </a>
       ]
      </sup>
      <span class="emphasis">
       <em>
        „Giesshübler“
       </em>
      </span>
      (nem.) — kyselka
     </p>
    </div>
    <div class="footnote">
     <p>
      <sup>
       [
       <a class="para" href="#id2588147" name="ftn.id2588147">
        164
       </a>
       ]
      </sup>
      <span class="emphasis">
       <em>
        Dante Alighieri
       </em>
      </span>
      — (1265—1321), najväčší taliansky básnik,
               zakladateľ spisovného talianskeho jazyka a pôvodca eposu Božskej komédie, Nového
               života a i.
     </p>
    </div>
    <div class="footnote">
     <p>
      <sup>
       [
       <a class="para" href="#id2588246" name="ftn.id2588246">
        165
       </a>
       ]
      </sup>
      <span class="emphasis">
       <em>
        Alexandra III. …obrazov z poslednej rusko-tureckej vojny
       </em>
      </span>
      —
               Alexander III. Nikolajevič (1818 — 1881), ruský cár, viedol v rokoch 1877 — 1878
               vojnu s Tureckom. Zvíťazil, ale vo vnútrozemí vojna vyvolala nespokojnosť.
     </p>
    </div>
    <div class="footnote">
     <p>
      <sup>
       [
       <a class="para" href="#id2588620" name="ftn.id2588620">
        166
       </a>
       ]
      </sup>
      <span class="emphasis">
       <em>
        comme il faut
       </em>
      </span>
      (franc.) — ako treba
     </p>
    </div>
    <div class="footnote">
     <p>
      <sup>
       [
       <a class="para" href="#id2588721" name="ftn.id2588721">
        167
       </a>
       ]
      </sup>
      <span class="emphasis">
       <em>
        Mirkova (Varoš), na pamiatku slávnych bojov veľkého vojvodu Mirka, otca
                  kňazovho, z r. 1862.
       </em>
      </span>
      — Mirko Petrović, čiernohorský vojvodca, brat
               kniežaťa Danila (1820 — 1867), vynikol hrdinskými činmi v bojoch proti Turkom, najmä
               v bitke na Grahove roku 1858, kde porazil turecké vojsko pod velením Husseina pašu.
               Druhé víťazstvo dosiahol roku 1862.
     </p>
    </div>
    <div class="footnote">
     <p>
      <sup>
       [
       <a class="para" href="#id2588813" name="ftn.id2588813">
        168
       </a>
       ]
      </sup>
      <span class="emphasis">
       <em>
        osmanlija
       </em>
      </span>
      — turecký kmeň, ktorý si pod vedením Osmana
               podmanil iné kmene a prišiel do Európy
     </p>
    </div>
    <div class="footnote">
     <p>
      <sup>
       [
       <a class="para" href="#id2588848" name="ftn.id2588848">
        169
       </a>
       ]
      </sup>
      <span class="emphasis">
       <em>
        „difficile“… „grave“
       </em>
      </span>
      (tal.) — „namáhavý“… „ťažký“
     </p>
    </div>
    <div class="footnote">
     <p>
      <sup>
       [
       <a class="para" href="#id2588964" name="ftn.id2588964">
        170
       </a>
       ]
      </sup>
      <span class="emphasis">
       <em>
        handžár
       </em>
      </span>
      — dlhá zakrivená bodná zbraň, používali ho na Balkáne
               a v Turecku
     </p>
    </div>
    <div class="footnote">
     <p>
      <sup>
       [
       <a class="para" href="#id2589089" name="ftn.id2589089">
        171
       </a>
       ]
      </sup>
      <span class="emphasis">
       <em>
        Kraszewski
       </em>
      </span>
      — Józef Ignacy Kraszewski (1812 — 1887) poľský
               spisovateľ
     </p>
    </div>
    <div class="footnote">
     <p>
      <sup>
       [
       <a class="para" href="#id2589102" name="ftn.id2589102">
        172
       </a>
       ]
      </sup>
      <span class="emphasis">
       <em>
        Morituri
       </em>
      </span>
      (lat.) — Na smrť idúci; slovami „Morituri te
               salutant“ (Na smrť idúci ťa pozdravujú. Gladiátori pozdravovali pred zápasom rímskeho
               cisára Claudia).
     </p>
    </div>
    <div class="footnote">
     <p>
      <sup>
       [
       <a class="para" href="#id2589117" name="ftn.id2589117">
        173
       </a>
       ]
      </sup>
      <span class="emphasis">
       <em>
        „Mošeja“
       </em>
      </span>
      (chorv.) — mešita
     </p>
    </div>
    <div class="footnote">
     <p>
      <sup>
       [
       <a class="para" href="#id2589132" name="ftn.id2589132">
        174
       </a>
       ]
      </sup>
      <span class="emphasis">
       <em>
        muezin
       </em>
      </span>
      (ar.) — moslimský vyvolávač, ktorý zvoláva veriacich
               na modlitbu
     </p>
    </div>
    <div class="footnote">
     <p>
      <sup>
       [
       <a class="para" href="#id2589191" name="ftn.id2589191">
        175
       </a>
       ]
      </sup>
      <span class="emphasis">
       <em>
        ďaurský
       </em>
      </span>
      — v hanlivom význame u mohamedánov
               „kresťanský“
     </p>
    </div>
    <div class="footnote">
     <p>
      <sup>
       [
       <a class="para" href="#id2589353" name="ftn.id2589353">
        176
       </a>
       ]
      </sup>
      <span class="emphasis">
       <em>
        aga
       </em>
      </span>
      — turecký hodnostár
     </p>
    </div>
    <div class="footnote">
     <p>
      <sup>
       [
       <a class="para" href="#id2589423" name="ftn.id2589423">
        177
       </a>
       ]
      </sup>
      <span class="emphasis">
       <em>
        hadžija
       </em>
      </span>
      — mohamedánsky pútnik, ktorý bol na svätej púti v
               Mekke, kde je Mohamedov hrob
     </p>
    </div>
    <div class="footnote">
     <p>
      <sup>
       [
       <a class="para" href="#id2589446" name="ftn.id2589446">
        178
       </a>
       ]
      </sup>
      <span class="emphasis">
       <em>
        plane
       </em>
      </span>
      (lat.) — priamo, rozhodne, asi
     </p>
    </div>
    <div class="footnote">
     <p>
      <sup>
       [
       <a class="para" href="#id2589477" name="ftn.id2589477">
        179
       </a>
       ]
      </sup>
      <span class="emphasis">
       <em>
        „hodža“
       </em>
      </span>
      — moslimský duchovný a učiteľ teológie
     </p>
    </div>
    <div class="footnote">
     <p>
      <sup>
       [
       <a class="para" href="#id2589687" name="ftn.id2589687">
        180
       </a>
       ]
      </sup>
      <span class="emphasis">
       <em>
        Videli Vajanského v Petrohrade
       </em>
      </span>
      — Vajanský bol v Rusku
               niekoľkokrát (v rokoch 1881, 1885, 1887, 1888, 1894, a neskôr 1913/1914)
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2589807">
       </a>
       10
      </h2>
     </div>
    </div>
   </div>
   <p>
   </p>
   <p>
   </p>
   <p>
    O piatej ráno ozvala sa postiliónova trúba. Slnce osvietilo okolité vrchy i čiastku
         podgorického poľa. Pred poštou som našiel dve diligencie. Jednu včerajšiu, ktorá sa vracia
         na Cetinje, druhú, ktorá nás má doredikať na Nikšić.
   </p>
   <p>
    Našiel som i druha-perjanika, ktorý, ako vidno, už dávno vyčkáva na diligenciu a
         netrpezlive. Hja, nedivme sa; ide domov. Je akýsi sviežejší dnes ráno a veselo ma
         pozdravuje. Keď postilión zatrúbil tretí raz, hoc neviem, načo i trúbil, keď sme beztoho
         všetci boli zídení — vsadli sme do voza a Mirkovou Varošou, potom Vezírovým mostom
         vyjachali do poľa.
   </p>
   <p>
    Cestovanie nesľubuje veľkej pohodlnosti. Nachodíme sa dnu štyria — teda zaplnené všetky
         miesta. Perjanikovi to tiež nenie po vôli — vyšiel na vonkajšie sedisko, na ktorom trôni
         postilión. Práve chcel som to urobiť ja, keď ma predbehol. Zato na prednom sedisku zostal
         som sám, bárs ma tí dvaja nasilu chceli posadiť na zadné. Oni i na diligencii držia v úcte
         pohostinstvo a všemožne sa starajú, aby nezavadzali cudzincovi, bárs je to hneď i len
         celkom obyčajný „kampioništa“, „reisender“, za ktorého ma i oni držia.
   </p>
   <p>
    Ináče sú to patróni veľmi mlčanliví. Jeden hľadí týmto oblokom, druhý druhým, a tu i tu
         hodia slovo, i to tak mysteriózne akosi, že som nemohol vybrať súvis a zmysel. Ani mi
         nemohli zrejmejšie demonštrovať svoje opovrženie. Nachodil som sa teda v dosť trápnej
         situácii, no prevládal som predsa svoj nepríjemný pocit a staval sa, že ma oni ani najmenej
         nezaujímajú.
   </p>
   <p>
    Vybral som iba toľko, že cestujú tiež do Nikšića.
   </p>
   <p>
    Zato som si ich aspoň dokonale poobzeral, aby si mal čím krátiť dlhú chvíľu. Jeden z
         nich je vysoký, chudorľavý, ale veľmi svižnej súmernej postavy. Tvár je typu čermákovského,
         veľmi výrazná. Nos ohnutý, pod ním sa hrdo krútia mocné fúzy skoro až po samé uši. Spod
         čiapočky sa dvíhajú kučeravé vlasy, že ju skoro celú zakrývajú akoby vencom. Medzi nimi,
         ako i vo fúzoch len kde-tu sa zabelie šedivé vlákno. Oblečený čisto, do nových šiat, ako
         človek do cesty, keď ide medzi známych. Na prusleku mu visí Danilov kríž i akési šujtáše,
         ako nosievajú vojaci, čo dobre strieľajú. Pás s revolverom a striebornými hodinkami
         obrovského kalibru, biele gamaše a na nich nové opánky — to je asi výstroj tohto driečneho
         človeka. Drží sa hrdo, menovite jeho krásna hlava na širokých pleciach. Jeho druh volá ho
         kapetanom — hodnosť to nielen vojenská, ale i civilná.
   </p>
   <p>
    Jeho druh je oveľa kostnatejší, mocnejší, i v pohybovaní ťarbavejší. Nemá na sebe
         kabátka; pruslek nosí na košeli, ani oravskí sedliaci. Miesto opánok má cele obyčajné
         topánky. Vlasy mu hrajú trochu do červena a sú naježené na všetky strany ako klince. Fúzy
         pod nosom tľapkavým tiež tak v neporiadku trčia na všetky strany. A keď sa zasmeje, ukážu
         sa veľké štrbavé zuby.
   </p>
   <p>
    Za Vezírovým mostom diligencia zastala a vstúpil do nej zas náš perjanik.
   </p>
   <p>
    „Vonku je chladno,“ vraví mi, „poťahuje od hôr, prišiel som sa skryť.“
   </p>
   <p>
    Pochválil som ho, že sa tak šetrí.
   </p>
   <p>
    „Vidíš, tu sme sa tiež bili s Turkom,“ zvolal hneď, ukazujúc mi za Moraču na nevysoké
         kopce a bralá. „Pravda, ja nie, ale tuto kapetan.“
   </p>
   <p>
    „Naozaj?“ zvolal som so záujmom, vyzerajúc oknom.
   </p>
   <p>
    Morača tu tečie bystro, ako pravá horská rieka; brehy vysoké, vytrhané; koryto posiate
         balvanmi, ktoré voda vyhladila, kde-tu i pokryla machom. Ľavý breh sa dvíha kopcami a
         bralami, až prejde k reťazi vrchov, v ktorých sídlia Piper
    <sup>
     [
     <a class="footnote" href="#ftn.id2589962" name="id2589962">
      181
     </a>
     ]
    </sup>
    a Kućovia. Na pravom brehu, ktorým vedie i naša cesta, sú kopce, ktoré sa viac
         podobajú násypom a šiancom.
   </p>
   <p>
    „Nože, rozprávaj doktorovi, ako to bolo, kapetane!“ zvolal môj perjanik.
   </p>
   <p>
    Kapetan hodil na mňa okom omnoho priaznivejším a rozpráva dosť nedokonale priebeh bitky,
         ktorá tu bola 6. septembra 1876. Ukazuje násypy na pravom brehu, kde boli turecké delá a
         rezerva. Bitka bola na Triebači, kde Božo Petrović s bataliónom cetinjsko-njegušským a
         ceklinským opovážil sa postaviť proti Dervišovi-pašovi, ktorý mal pätnásťtisíc chlapov a
         hodne kanónov.
   </p>
   <p>
    „Naše dva batalióny sa držali tuho; potom prišiel ešte pop Ilija s dvoma bataliónmi a
         tak sme Turkov handžármi naháňali.“
   </p>
   <p>
    Tu pri Morači už bolo vlastne len mäsiarenie nad ľuďmi, ktorí poodhadzovali zbroj a
         muníciu a cvalom sa ponáhľali uchýliť na šiance z druhej strany rieky, a či vlastne do
         Podgorice. Známo, že sa rieka naplnila ubitými a utopenými, a po tomto moste z utopených
         prebrodilo sa vojsko na druhú stranu. Turkov tu padlo a utopilo sa okolo tritisíc.
   </p>
   <p>
    Keď rozprával tieto podrobnosti, kapetanovi neraz zažiarilo oko a líce zapálilo sa
         rumencom. Ináč, ako vidno, on máločo vie o celkovom priebehu bitky. Konečne i nie div, keď
         pomyslíme si, že nemal sa kedy v takej tuhej robote zaujímať o také veci, ktoré sa jeho
         netýkali. Vodcov menuje jednoducho: Božo Petrović mu je gospodin Božo, Ilija Plamenac,
    <sup>
     [
     <a class="footnote" href="#ftn.id2590030" name="id2590030">
      182
     </a>
     ]
    </sup>
    vojenský minister, pop Ilija. Plamenac ako farár urobil veru čudnú kariéru;
         taká kariéra sa dá myslieť len na Čiernej Hore, kde popi len donedávna nosili revolver za
         pásom, ako ktorýkoľvek druhý občan. Dnes, pravda, už chodia v reverendách.
   </p>
   <p>
    Kapetan sa rozohrial starou slávou a opýtal sa ma teraz už celkom zdieľne:
   </p>
   <p>
    „A čo ty ideš, pane, do Nikšića? Vari si ty ten doktor?“
   </p>
   <p>
    „Ktorý doktor?“
   </p>
   <p>
    „Čo ho vymenovali.“
   </p>
   <p>
    Vysvetlil som mu, že som ja len obyčajný turista. Rozhovor prešiel na druhý predmet, kde
         som ja musel účtovať zo svojich skúseností na Čiernej Hore. Počúvali ma práve tak dychtive,
         ako ja prvej kapetana. Oni sú na svoju vlasť nesmierne žiarliví a keď počujú od cudzinca
         priaznivý úsudok, vidno im na očiach, ako im to lahodí.
   </p>
   <p>
    Cesta do Nikšića od mosta Vezírovho ide rovno na sever, rovnou čiarou, údolím Morače.
         Údolie sa rozširuje poznenáhle, až sa otvorí čím ďalej tým rozsiahlejšia rovina, ktorú
         zaujímajú polia Bielopavlovićov, ktorými tečie lenivá teplá Zeta. V týchto stranách je
         čiernohorský Banát. Po kopcoch vinice, na rovni pšenica, kukurica a dohán. Popri ceste
         vidím ovocné stromy i v poli po brázdach a medziach. Čerešne počínajú sa červenieť a tiež i
         broskyne. Vidím medzi druhým stromovím i figy. Temnozelená farba ich lístia zďaleka ich
         robí nápadnými, ako i zvláštna, všakovak spoprehybovaná podoba stromu. Na jednom mieste mi
         neušiel háj olivový, ktorý by ináč ľahko oklamal svojím sivým lístím neskúseného
         pozorovateľa, že je totiž vŕbie. Na poliach pracujú sedliaci v širokých, plátenných gatiach
         — najviac okopávajú motykami o dlhom porisku. Inde kolčujú krovie, pretvorujúc neužitočnú
         pašu v úrodné pole. Pod tureckým panstvom toto všetko hlivelo zarastené chrastinou. Kde-tu
         vidíš oráča za záprahom mocných územčistých volov, ktoré sa lenivo vlečú brázdou, oháňajúc
         sa chvostom.
   </p>
   <p>
    Moraču sme dosť skoro minuli, a držíme sa Zety, kým i ona sa nezatočí vpravo do
         prostriedka roviny Bielopavlovićovskej. Onedlho sme zazreli vpravo pevnosť Spuž, ktorá sa
         dvíha nad rovinou na veľmi strmom kopci. Okolo nej po kopcoch sú rozostavené tvŕdze a
         pevnôstky, dnes už rozrúcané. Pod hradom leží mestečko Spuž, zakryté stromovím. Na kopcoch
         a stráňach okolo Spuža vidno vinice, už dobre zelené.
   </p>
   <p>
    Pri pohľade na túto pevnosť, ktorá do poslednej vojny náležala Turecku, zapadli sme zas
         do starých rozpomienok. Roku 1876 a menovite 1877 sa odohralo mnoho krvavých bojov okolo
         tohoto pošmúrneho hradu.
    <sup>
     [
     <a class="footnote" href="#ftn.id2590145" name="id2590145">
      183
     </a>
     ]
    </sup>
    Menovite mesiac jún roku 1877 bol horúci obom vojskám. Náš kapetan vo všetkých
         týchto bitkách mal účasť a skončil ich so zdravou kožou. Známo, že tu Ali Saib paša mal
         operovať proti Kućom a Piperom, vyhnať Čiernohorcov z ich územia, spojiť sa so Sulejmanom a
         Mehemed Ali pašom a tiahnuť odtiaľto so sedemdesiatisícovou armádou na Cetinje. Celý mesiac
         sa boril s Božom Petrovićom a Plamencom a na všetkých stranách bol konečne odrazený. S
         troskami svojej armády musel sa konečne utiahnuť do pevnosti, pod ktorú prišiel i Sulejman
         s rozbitou armádou. Kapetan sa zase rozohnil starými rozpomienkami a z oka mu neraz šľahol
         blesk. I tu vystupuje vypuklo postava popa Iliju, ktorý vedel Turkov kántriť i krkolomným
         hrdinstvom, a kde bolo treba, zase úskočným potmehúdstvom.
   </p>
   <p>
    No diligencia tu zase skáče ako čln na vlnách. Niekedy i zastane, čo kone vystavajú.
         Chudobní Vasojevići
    <sup>
     [
     <a class="footnote" href="#ftn.id2590200" name="id2590200">
      184
     </a>
     ]
    </sup>
    nasýpajú na hradskú skálie, inde tlčú kamenie a robia hŕbky. Vidno veru, že im
         ruže nekvitnú. Sú to všetko ľudia vychudnutí, kostnatí, v širokých gatiach a bielych
         súkenných halenách, opásaní úzkym pásom. Keď popri nich prejde diligencia, alebo ako ju oni
         zovú „gospodareva karuca“,
    <sup>
     [
     <a class="footnote" href="#ftn.id2590222" name="id2590222">
      185
     </a>
     ]
    </sup>
    všetci sa klaňajú. Cestári, ktorí nadzerajú robotu, veselí, červení, v pekných
         oblekoch a s revolverom, pozdravujú kapetana a jeho druha, ktorého nevolajú, ako kapetana,
         gospodine, ale len jednoducho Miloš. Tento Miloš akosi nápadne prezerá cestu a menovite
         mosty, keď sa ktorý trafí; o týchto veciach hovorí ako človek kompetentný.
   </p>
   <p>
    Onedlho sme došli do Danilovgradu. Toto mesto leží na rozložitom briežku, veľmi malebne,
         zastienené stromovím. Dakoľko domov na hradskej vyniká výstavnosťou akou-takou. Iné domce
         sú ináč malé, murované, pod krovom z tľapkavého kameňa, ako to vídame v dedinách
         dalmatínskych. Pod hradskou ponad Zetu vedie dlhý, impozantný kamenný most na oblúkoch, ako
         vidno, nie dávno vystavený. Kapetan ma hneď naň upozornil.
   </p>
   <p>
    „Vidíš, pane, i tento most tu staval Miloš.“
   </p>
   <p>
    Vysvetlilo sa teda, prečo môj spolucestovateľ obzerá toľme cesty a mosty. On ich z
         väčšej čiastky staval; nie div, že sa o ne tak zaujíma. Staviteľ je on síce nie vyučený,
         ale len lepší palier, ktorý vyvádza cudzie plány dľa nákresu.
   </p>
   <p>
    V Danilovom Grade čaká diligencia vyše pol hodiny. Tu nám pritiahli čerstvé, vypočinuté
         kone, lebo predošlá trojka cestou len teraz vysypanou veľmi ustala. Za ten čas sme my
         prešli mestečkom, kde sú domce ďaleko jeden od druhého v priestranných dvoroch a ešte
         priestrannejších sadoch ovocných.
   </p>
   <p>
    Poprezerali sme i Milošovo dielo, most na Zete. Keď sa rieka i rozvodní, nemôže mu
         poškodiť, lebo je vysoký i dlhý. V moste sú uložené i trúby vodovodu, ktorými dostáva
         mestečko zdravú pitnú vodu z ďalekých vrchov. I vodovod vyviedol náš majster Miloš. Tlak
         vody je taký značný, že voda padá mocným vodometom do nádržky, vystavanej hneď pri moste.
         Voda je čistá ako krištáľ, studená, čerstvá. V hane sme nič neužili. Ja som sa častoval
         výtečnou vodou.
   </p>
   <p>
    Vsadli sme do archy Noemovej a hybaj napred. Na lúke za mestečkom vidíme školské deti v
         radoch. Ako vidno, vykonávajú telocvik. Diligenciu pozdravujú so smiechom a čiapočkami nám
         kývajú. Učiteľ v bielych nohaviciach, topánkach a bielej halienke s revolverom za pásom
         tiež nám kýva svojou malou rukou. Bárs postavy vysokej, držania vojenského, predsa sa len
         vidí na útlosti ruky a štíhlosti postavy, že strávil svoju mladosť za školskou lavicou a že
         sa trápil „náukou“.
   </p>
   <p>
    Ostatne Čiernohorec nehromží toľme na školy ako náš sedliak. On pošle vďačne syna do
         škôl, ba i na remeslo, menovite keď mu to gospodar poradí. Gospodar sa má kedy i o takéto
         veci zaujímať, ba on i vydržuje študentov na svoje trovy v školách. Škola znechutila iba
         toho Čiernohorca, o ktorom som počul rozprávať.
   </p>
   <p>
    On neznal čítať ani písať, ale svojmu chlapcovi dával verne grajciare a „cvanciky“
    <sup>
     [
     <a class="footnote" href="#ftn.id2590336" name="id2590336">
      186
     </a>
     ]
    </sup>
    na písanky a tužky. Ba musel mu nadobudnúť i farbičky a kresliaci papier, kde
         sa kreslia mapy. Raz sa opýta chlapca:
   </p>
   <p>
    „A čo to ty maľuješ, synko, nože mi povedz!“
   </p>
   <p>
    „To sú ti všetky zeme a krajiny, čo sú v Európe.“
   </p>
   <p>
    „Á, to sa mi páči. No, ukáž mi raz, ktorá je to tá nešťastná Európa.“ A keď mu chlapec
         ukáže, poznamená: „Vidíš, taká omrvinka, a čo sa nás natrápi, potvora. A ktorá je Rusia,
         synko?“
   </p>
   <p>
    „Toto je Rusia, ale je to nie celá. Ešte za toľko jej bude v Ázii alebo viac, čo sa
         nemohla popratať do Európy. Tá ti je veľká; väčšia ako celá Európa.“
   </p>
   <p>
    „Tak im treba, synko. Lebo Rusia je naša. A kde je Čierna Hora?“
   </p>
   <p>
    Chlapec ukázal otcovi Čiernu Horu.
   </p>
   <p>
    „Ach, ty ohava! Pekelný izrode!
    <sup>
     [
     <a class="footnote" href="#ftn.id2590385" name="id2590385">
      187
     </a>
     ]
    </sup>
    Či sa ty budeš vysmievať Čiernej Hore? A kto ťa to učí?“
   </p>
   <p>
    „Učiteľ!“ zvolal chlapec v trapiech.
   </p>
   <p>
    No starý neveril. Odpásal remeň a vyobšíval chlapca, že sa posmieva svojej domovine.
         Šiel i k učiteľovi a nadal i jemu, že učí deti vysmievať sa z Čiernej Hory, a pobúril proti
         nemu celú dedinu.
   </p>
   <p>
    Cesta vedie úpätím holého pohoria, ktoré zľava sťa múr ohrádza údolie Zety, rovné ako
         dlaň a priestranné. Na takom briežku, lenže pokrytom ovocnými sadmi, stojí „Orjaluka“.
         Mestečko neveľké, so skromnými domcami. Nad mestečkom dominuje kňazov dvorec na
         najvidnejšom mieste vystavený, obkolesený stromovím, patrne ovocným. Je to domec neveľký,
         ako asi na Rijeke, starosvetský, s malými, prívetivými oblokmi, ktoré sa temnozelenou
         farbou tuho odrážajú od bielych stien. Z oblokov týchto otvára sa výhľad na krotké polia
         Bielopavlovićov, na holé vrchy z tamtej strany údolia a konečne na ďalekú roveň podgorickú,
         ktorej južná hranica tratí sa v ranných parách.
   </p>
   <p>
    Diligencia tu čaká len toľko, koľko ti treba, aby si popil šálku kávy, dnes, chvalabohu,
         prvú. Slnce začína dosť dobre pripekať a od holých vrchov tiahne dosť dobre vyhriaty
         vzduch. Od Orej Lúky začína sa hradská dvíhať, no dvíha sa temer nepozorovateľne. Rovina
         Zety začína sa zužovať a kde — tu sa v nej vyskytne briežok, i ostrý kopec. Vrchy z tamtej
         strany sú čím diaľ tým vyššie, divokejšie. Za nimi je polovica Čiernej Hory, ktorá sa veľmi
         vhodne nazýva Brda, kdežto polovica z tejto strany je Čierna Hora v užšom zmysle slova.
         Kotlina Zetská čím ďalej je malebnejšia. Kým to bola rovina, videl si dediny dosť riedko,
         teraz v každom údolí, skoro pod každým kopcom nájdeš skupinu domov, alebo dedinu so
         skromným kostolíkom. A to všetko v zelenom rámci poľa, sadov a viníc. I na proťajšej
         planine zabelie sa ti kde — tu dedinka, ako lastovičie hniezdo na bralo prilepená. Celá
         scenéria je tak malebná, že keby si i sám sedel v diligencii, nenudil by si sa. Na každom
         kroku má sa ti oko na čom zastaviť. Sťaby boli schválne vystavili túto cestu najkrajším
         krajom Čiernej Hory.
   </p>
   <p>
    Hany na tejto čiare stoja osamelé, pri hradskej, i dosť husto. Veď sa tu dosť sveta musí
         premávať, kde sú dediny tak husto jedna pri druhej. V každom sa nájde hostí, tu pri rakiji,
         tu pri káve. Len málokto pije víno, bárs sme v kraji vinohradnom. My sa častujeme tu kávou,
         tu zas nikšićkým pivom, ktoré padne dobre v tejto horúčave.
   </p>
   <p>
    V každom hane prijímajú nás s pokrikmi radosti, ako keď vhupne do izby nečakaný a milý
         hosť, keď sme práve za stolom. Pravda, tieto demonštrácie nevzťahujú sa na mňa, ale na
         kapetana, Miloša a perjanika. Každý ich pozná a vybozkáva sa s nimi, akoby to bola všetko
         jedna rodina. Vypytujú sa ich na otca, ženu, deti, vôbec na všetko, a keď sa to skončilo,
         tu zase kapetan počne sa vypytovať každého zvlášť. Tieto dosť jednotvárne ceremónie berú
         nám dosť hodne času, takže prejde hodná chvíľa, kým vojdeme „do bočnej“, aká sa skoro v
         každom hane nachodí. Naše spoločné trovy mali by sme platiť spoločne, no kapetan s Milošom
         spikli sa proti mne, takže skoro vždy, keď chcem platiť, krčmár zdvihne obe ruky dohora a
         zvolá, že je vyplatené.
   </p>
   <p>
    No okolo desiatej zastala diligencia pred hanom, ktorý vyzerá najonakvejšie. Nad dverami
         nosí i nápis — čo je niečo nového — „Svratište k Serbijancu“. Tu nás prijal krčmár tak
         vysoký a tak tučný, že takých krčmárskych exemplárov i v Prahe nájdeš málokedy.
   </p>
   <p>
    „Oj, vitaj, brate kapetane, i ty, Milošu! Či som ťa dávno nevidel. A kde ideš, pane?“ A
         objíma ho tak vrúcne, že chudorľavý kapetan stratil sa úplne pod jeho tučnými ramenami.
   </p>
   <p>
    „A čo nechodí Ranko? Či si počul čo o ňom?“ pýta sa konečne krčmár.
   </p>
   <p>
    „Ja neviem nič,“ odpovedá kapetan.
   </p>
   <p>
    „Čakám ho deň po deň, že pôjde na Ostrog — a nič.“
   </p>
   <p>
    „Dones ty, Serbijanče, piva,“ rozkazuje už raz i perjanik. „Ale iba tak, ak je dobré.“
   </p>
   <p>
    „Ako ti nebude dobré, keď je čerstvé. A čerstvé je u mňa vždy. Ja ho pijem.“ A udrel sa
         po prsiach mäsitou dlaňou.
   </p>
   <p>
    Doniesol piva hneď dakoľko fliaš a pripojil sa k nám. Jeho chudorľavá žena, v čistom
         kroji, pekne pričesaná s vráskovitou tvárou, doniesla v čistých rukách chleba, syra a
         košeta. Syr i košet bol znamenitý a chlieb veľmi chutný, žitný. Došiel i postilión, takže
         fľaše sa dosť skoro vyprázdnili. Perjanik že ide platiť, ale krčmár sa boží, že neprijme
         ani grajciara. Kapetan ho znosil ako chlapca, ako môže takto zanedbávať svoj kšeft, a
         Serbijanac prijal groše, škrabajúc sa za uchom. O chvíľu sa vrátil do bočnej s dakoľko
         fľašami piva. Pozeráme jeden na druhého a on sa oboril na nás.
   </p>
   <p>
    „Čo, vy myslite, že som ja taký?“ A nalieva do pohárov piva. „Nepohnete sa odtiaľto, kým
         ho nevypijeme v láske a svornosti.“ A na potvrdenie svojich slov privrel dvere na bočnej.
   </p>
   <p>
    Boli sme rozveselení dokonale, keď sme vysadli do diligencie. Neostalo totiž len na tom,
         ale i Miloš natisol nám svoje pohostinstvo. I tvár nášho krčmára, ktorý sa nápadne ponášal
         na Šmahovho Falstafa,
    <sup>
     [
     <a class="footnote" href="#ftn.id2590611" name="id2590611">
      188
     </a>
     ]
    </sup>
    zapálila sa ako ranná zora. Postilión hodil čiapočku nabok a pošibuje kone,
         bárs dobre zaberajú, čo i do vrchu.
   </p>
   <p>
    „Čertovský človek, tento Serbijanac,“ poznamenal kapetan.
   </p>
   <p>
    „On je najlepší hosť v svojej vlastnej krčme,“ doložil perjanik.
   </p>
   <p>
    „A prečo sa volá Serbijanac?“
   </p>
   <p>
    „Lebo je zo Šumadije.“
   </p>
   <p>
    Šumadijou volajú Srbsko. Teda vysťahovalec zo Srbska. Bol by sa pýtal, čo vyparatil v
         svojej vlasti, keď sa musel vysťahovať — no zamĺkol som, lebo som i na mojich súdruhoch
         pobadal, že neradi by hovoriť o tomto predmete. O Srbsku som tu nikdy nikoho nepočul
         hovoriť. Akoby ho ani nebolo.
   </p>
   <p>
    Ostatne naskytol sa hneď druhý, zaujímavejší predmet, než nešťastná Šumadija. Kapetan
         ukazuje na planinu z tamtej strany: „Vidíš, pane, tamto náš Ostrog.“ A tu povstal, položí
         lavú ruku na prsia a pravou sa prežehnal tri razy za sebou, pokloniac sa každým razom do
         pása. Je vždy čosi dojímavého, keď vidíš taký hlboký náboženský cit. No mňa dojalo tým
         väčšmi, keď som videl preniknutého pobožnosťou človeka, ktorý sto ráz hľadel medzi oči
         smrti.
   </p>
   <p>
    No Ostroga, čo som sa ako namáhal, nemohol som zazrieť. Onedlho, keď sme trochu podišli,
         výhľad bol lepší a Ostrog sa ukázal ako biely fľak pod šedivým bralom. Chýrny kláštor je
         totiž na planine skoro vo výške tisíc metrov. Pozdejšie sme rozoznali i dolný kláštor, čosi
         niže predošlého, i s budovami naokolo, kde sa pobožní pútnici, ktorých dochodia ustavične
         húfy z Čiernej Hory, ba celého Balkánu, môžu uchýliť pred zimou a dažďom.
   </p>
   <p>
    „I tu bolo horúce,“ poznamenal perjanik, aby v kapetanovi vzbudil zase staré rozpomienky
         z predošlej vojny. „Ešte horšie, ako okolo Spuža.“
   </p>
   <p>
    „Svätý Vasilije nám pomohol,“ poznamenal kapetan, pokloniac sa zase vo tri vrhy proti
         monastieru. „Buď mu chvála i sláva!“
   </p>
   <p>
    Ako známo, kňaz odstúpil od Nikšića pred Sulejmanom pašom,
    <sup>
     [
     <a class="footnote" href="#ftn.id2590712" name="id2590712">
      189
     </a>
     ]
    </sup>
    ktorý tiahol s dvadsaťpäťtisíckou chlapov. Najprv zásobil Nikšić, potom
         sledoval kňaza opatrne, ktorý ustúpil až ku kláštoru. Málo chybelo, že Turci nezajali
         čiernohorskú armádu, lebo kňaz neobsadil planinu nad kláštorom, ako vojvoda Petar Vukotić
         bol narádzal. Keď sa ukázalo, v akej je vojsko pasci, Zimunić v noci zahnal Turkov a zaujal
         pozíciu. Vojvoda Petar ju tvrdo obsadil, ako i za chrbtom tureckej armády vysoký vrch. Kňaz
         s kanónmi prešiel na druhú planinu, pod ktorou vedie naša hradská, ktorá planina ide, ako
         vieme, z pravej strany Zetskej doliny až skoro po Danilovgrad. Sulejman, ustavične bojujúc,
         postupoval Zetským údolím. Vukotić robil ustavičné výpady, tu i tu i handžárom. Kňaz zase z
         kanónov decimoval nešťastné vojsko. Cesta, čo sme na diligencii vykonali za dve hodiny,
         Sulejmanovi trvala do 25. júna.
   </p>
   <p>
    Pri Danilovom Grade úfal sa nájsť Ali Saiba zo Spuža a spojiť sa s ním. No našiel kňaza
         i Boža Petrovića pri moste a na vrchoch zas Vukotić sa spojil s Plamencom. Sulejman paša
         utiekol do Spuža, nesúc deväťtisíc ranených, kde našiel Ali Saiba tiež so zničenou armádou.
         Na ceste pozanechával šesťtisíc mŕtvych.
   </p>
   <p>
    Pod monastierom bola hneď jedna tuhá bitka, kde Turci utekali dolu vrchom, nevyberajúc,
         kde je lepšie. Od strachu sa hádzali dolu medzi rokle a dolu bralami, pod ktorými sa našli
         hŕby padnutých, ktorí zahynuli následkom pádu. Zato sa vŕšili i Turci ako mohli. Celé
         údolie spustošili, ba i kus starodávneho monastiera.
   </p>
   <p>
    V takom rozhovore došli sme, kde sa končí Zetské údolie. Hradská sa počne skrúcať v
         serpentínach a celý kraj prijal zas obyčajný čiernohorský parsún: kameň, vrchy a ostré
         kopce, holé i riedkou horou kryté. Pred chvíľou sme mali pred očima ešte vínorodný kraj.
         Tam v kotline leží dedina Drenovštica, kde, ako ma ubezpečuje perjanik, rodí sa najlepšie
         víno Čiernej Hory: a len čo sme urobili dve — tri zákruty, už vidíme dediny, v ktorých
         okrem ovsa a zemiakov máločo rastie. V týchto miestach leží v takej kotline skrytá dedinka
         Cerovo. Spomínam ju z vďačnosti, že mi pripomenula časy, keď som sa bol potuloval po Honte
         a Zvolene v okolí Krupiny, od ktorej neďaleko leží i naše Cerovo, v ktorom som tiež nebol,
         ako ani v tomto čiernohorskom.
   </p>
   <p>
    Všetci sme akosi zamĺkli. Ja som sa pohrúžil do pozorovania kraja, ktorým vedie hradská,
         a do rozpomienok, ktoré sú dosť ďaleko od Čiernej Hory… Kapetan, myslím, zadriemal. Miloš
         kúri cigaretu za cigaretou a obracia v hlave bohvieaké projekty. Perjanik ovesil hlavu a
         zadumal sa. Blíži sa k rodisku; myseľ, možno, predbehla diligenciu a baví sa na drahých
         miestach, ktoré nemôžu nikdy od srdca odpadnúť. A, možno, zas zobudila sa mátoha blížiacej
         sa smrti a zastrela dušu tichým žiaľom.
   </p>
   <p>
    Došli sme na vrch. Tu sme našli kočiar, obrátený ojom tiež smerom k Nikšiću. Perjanik
         vykríkol, diligencia zastala, a už sa perjanik bozkáva s mladým človekom, ktorý čakal v
         kočiari. V ňom sú zapriahnuté kone ako havrany a netrpezlivo pohadzujú hlavou a hrabú
         nohami.
   </p>
   <p>
    „Po mňa došla príležitosť, presadnite ku mne, budeme prvej v Nikšići,“ núka nás
         perjanik.
   </p>
   <p>
    No my sme neprijali také pozvanie zo zdvorilosti. Veď sa on má o čom zhovárať so svojím
         novým druhom, ktorý z domu prišiel mu oproti. Perjanik bol celý vymenený, horel
         netrpezlivosťou, aby už len čím skôr prišiel na to mlieko a kurčatá. Vybozkával sa so
         všetkými nami. A keď sa odo mňa lúčil, zbadal som, že sa mu pery uťahujú, ako človeku,
         ktorý hltá slzy. Bohvie, čo mu prišlo zase na um. Možno to, že sa už nikdy, nikdy
         neuvidíme… Ostatne, v tom by nebolo nič mimoriadneho, i v páde keby jeho choroba vzala
         obrat, aký by mu každý želal. Veď na Čiernu Horu sa tiež nechodí každý rok.
   </p>
   <p>
    V dolinu sme sa veľmi chytro spustili. Cesta ide pomedzi vrchy, ale zarastené dubinou a
         bučinou. Kraj tento vyzerá omnoho krotkejšie a priaznivejšie, než z tamtej strany horského
         sedla. Po ostatnej zákrute došli sme na „pole“ nikšićské.
   </p>
   <p>
    Nikšiću dal boh, ako to ten františkán o riekach bol vynašiel — tiež kus roviny, ako dal
         Podgorici, Cetinju a Njegušu, aby mali na čom ležať. Toto nenie ani zďaleka tak pekne
         obrobené, ako podgorické. Majú tu „rieku“ Bistricu, ktorá na tejto rovine nemôže byť ani
         najmenej „bystrá“.
   </p>
   <p>
    Zeta ešte, ešte sa usiluje, aspoň má brehy aké-také. Preto hradská je podvihnutá na
         násype, aby ju voda nepokryla, keď sa vyleje. Potom je dlhočizný mostisko ponad tú rieku,
         ktorá teraz nesiaha ani žabe po brucho. Netreba dokladať, že na rovine nás privítala zas
         horúčava a oblaky, vlastne skôr mrákavy prachu.
   </p>
   <p>
    Pred poštou, kde zastane diligencia, čakalo nás z tucet chlapov. Vykrikujú mená hotelov
         práve tak, ako na štácii v Žiline alebo Mikuláši. Nuž lepšie turistovi, keď jemu núkajú
         hotel, než keď sa on musí núkať do hotela. Pre mňa toto vykrikovanie už nemalo ceny. Dr. Č.
         na Cetinji mi menoval hotel, v ktorom prebýval a bol úplne spokojný. Ja som sa zaradoval
         veľmi, že i moji druhovia, kapetan a Miloš, majú ísť do toho istého hotela, ktorý nech sa
         volá X.
   </p>
   <p>
    „Ja v ňom vždy bývam,“ ubezpečuje ma Miloš, „a vždy som bol spokojný.“
   </p>
   <p>
    „Teda pôjdeme všetci,“ zaradoval som sa ja.
   </p>
   <p>
    Vošli sme do mesta. Pošta je na konci mesta — dom napoly porúcaný. Náš hotel je jeden zo
         starších domov, vystavených za časov tureckých. Vtedy musel patriť medzi najkrajšie budovy,
         no dnes vyzerá dosť chudobopansky medzi druhými modernými stavbami. Miloš, častý hosť,
         vstúpil do kuchyne pozdraviť gazdinú. Prijali ho veľmi milo, hoc i nie s tou obskočnosťou,
         ako po našich mestách prijímajú v hoteli hosťa. My, mysliac, že tade je vchod, vstúpili sme
         za ním. No ja som to obanoval. Do kuchyne v hoteli nikdy nechoď, lebo obanuješ…
   </p>
   <p>
    Nevdojak mi padol pohľad na ohromný železný hrniec, na ktorom sa muchy rojili. Vidí sa,
         že je na ňom prilepená vára od včerajška, možno od predvčerajška. Druhý roj sa krúti okolo
         hŕby tučnej baraniny — možno, má ísť do toho istého hrnca. Metla v týchto miestach, ako
         vidno, je veľmi vzácny hosť.
   </p>
   <p>
    Okolo ohniska sa vrtí ženská stredných rokov, vypasená, v kompletnom národnom kroji.
         Sukne má tmavé, a serbijanka bez rukávov, kedysi plavej farby, pokrytá je veľkými fľakmi.
         Slúžka je oblečená ako pani, iba že miesto závoja má na hlave čiernohorskú čiapku, ako to
         tu dievky nosievajú. Malá, asi štrnásťročná dcéra hostinského je už oblečená odpoly
         moderne, iba čiapočku čo ešte nosí. Čiapka je u dievčaťa odznak poctivosti, ako u nás
         parta. Ktorá sa proti poctivosti prehreší, má jej právo každý strhnúť čiapku, a to i
         verejne. Zákony sú tu drakónske.
   </p>
   <p>
    Išli sme s dievčatkom do dvora, odkiaľ vedú drevené schody na poschodie. Drevenou
         verandou a pitvorom vošli sme do jedálne. Podstúpili sme dosť horúčavy, dobre by padla
         chladná izba a ešte lepšie krčah studenej vody, aby si sa umyl z prachu, ktorý ťa prisadol
         a napchal sa ti do nosa a úst. No chládku sme nenašli. Okenice drevené na oblokoch zabudli
         zatvoriť, takže slnce s poludňajšou silou bije rovno do jedálne. Za takýto priestupok by v
         Dalmácii gazdinú ukrižovali, kde okenice hneď zatvárajú hermeticky, akonáhle sa slnce
         obráti k obloku.
   </p>
   <p>
    Jedáleň je vyparádená. Pokrytá je hrubými kobercami, nesmierne pestrými; kročajov si
         nečuješ. Okolo stien sú kanapky s pestrými vankúšmi, na mäkko futrované. Stôl pokrytý je
         pestrou pokrývkou, iba stoličky čo sú celkom obyčajné, drevené.
   </p>
   <p>
    Dievčatko mi donieslo lavór a krčah vody. No prv, než počal som sa umývať, povyplakoval
         som lavór, lebo nebol práve čistý. Pravda, túto operáciu som vyviedol potajomky, aby ma
         druhovia a dievčatko pri nej neprichytili. Okúňal som sa im dať najavo, že čistote v tomto
         hoteli nedôverujem.
   </p>
   <p>
    Do Nikšića sme sa dostali práve na poludnie. Vyznám, že som sa tešil na obed. Čo som
         videl v kuchyni, to ma neodstrašovalo veľmi. Civilizovaný človek, ktorý sa roky a roky
         potĺkal po hostincoch, poje všeličo a chutne. Prečo? Lebo nevie, čo je a akým spôsobom sa
         to pripravuje po kuchyniach. V ceste, ako známo, troví dobre, menovite keď ťa diligencia
         tak povytriasa. A povetrie na Čiernej Hore mi tak prialo, že som jedával i päť ráz denne a
         s chuťou, takže jedenie mi nebolo „nevyhnutným zlom“, ale nevyhnutnou potrebou.
   </p>
   <p>
    Rozložili sme sa po domácky, ako to vyžadovala temperatúra. Oči mi žiadostive
         zasvietili, keď vošla slúžka so stôsom tanierov a košom vidličiek a nožov.
   </p>
   <p>
    No slúžka nenie čistá. Menovite ruky. Okolo nechtov turecký polmesiac, vyvedený nie
         farbou, ale tým, čo sa za nechty nabilo. Sňala zo stola pestré pokrývadlo a hľa, pod ním
         prestretý hneď obrus. Nuž aspoň ho netreba prestierať. Iba že takto on stojí možno od
         Veľkej noci, na ňom popriliepané zbytky predošlých obedov a večerí. Rozložila i servíty,
         tiež neprané. Ostatne sa ani nedajú prať, lebo sú z tylu ako záclony na oblokoch. Týmto
         servitom utrela svedomite každý tanier, ako to vyžaduje zákon.
   </p>
   <p>
    Nuž bolo veru rozumnejšie hodiť sa na kanapu a zavrieť oči ako kapetan, alebo čítať
         hrady na povale ako Miloš. No vo mne sa zobudili mendícke reminiscencie, keď som medziiným
         i prikrýval stôl. I ja som bol dakoľko ráz chytil lyžicu do paprčiek za ten koniec, ktorým
         sa je, ako i slúžka: no mňa vyplieskala pani po nich, a slúžku tu nemá kto. Tak chytila i
         nože a vidličky — všetko proti predpisu.
   </p>
   <p>
    Až som sa potil od trápenia na týchto nesprávnostiach. A keď doniesla fľaše s vodou a
         vínom a rozostavila poháre (do každého vpratala aspoň dva prsty), odvrátil som sa k oknu a
         pozeral na ulicu.
   </p>
   <p>
    Obed mi už bol celkom ľahostajný.
   </p>
   <p>
    A veru bol junácky. Aká škoda, že som dosiaľ nebol dakde vonku a nevošiel za dievčatkom,
         ktoré doredikalo zázrivskú misu s polievkou a rezancami. Na polievke je masti, že by
         šopronská alumnia týždeň s ňou vystačila na polievky. Chcel som zatvoriť oči a načrieť
         aspoň raz varechou, keď tu kapetan rozostrel svoj riedky servít a vyutieral si fúzy, ako to
         mávajú obyčaj fúzatí ľudia.
   </p>
   <p>
    „Eh, páni, ja akosi sa necítim dobre,“ začal som vykrúcať. „Ani som nie hladný. Po tých
         hanoch sa toho nazbieralo…“
   </p>
   <p>
    „Ale, pane, ako to možno! Veď si spomínal, aký si hladný. Nerob ceremónie. Načri! Vidíš,
         máme toho dosť, chvalabohu!“ Tak a podobne núka ma kapetan: ale ja nič.
   </p>
   <p>
    Mäso bolo varené s kelom, ako v Podgorici. Kelu som nedôveroval. Zato som si zajedol
         pečienky, ktorú nám doniesli na ražni: pol barančaťa odrazu. Bohužiaľ, tam zas bolo viac
         loja než mäsa. Múčne jedlo bolo, akého som nikdy nejedol: štrúdľa, plnená špenátom s
         vaječnicou a mäsom. Moji druhovia vychvaľovali túto lahôdku, — ja som sa jej nedotkol.
   </p>
   <p>
    Víno bolo pravé, žitný chlieb bol veľmi dobrý.
   </p>
   <p>
    Po obede som chcel dľa obyčaje zadriemnuť, kým prejde trochu tá horúčava vonku. No mäkké
         kanape sa podchvíľou tak vyhrialo podo mnou, že som musel skočiť. Miloš medzitým odišiel po
         práci a kapetana zmohol taký tuhý sen, že ani necíti, ako mu robia muchy po nose a vo
         fúzoch promenádu.
   </p>
   <p>
    Vyniesol som stoličku na verandu, ktorá je zaštítená od slnca a dočkal som tam, hľadiac
         do kraja, kým horúčosť popustí. Padla na mňa tá zmalátnelosť, aká sa obyčajne ukazuje na
         juhu pred dažďom alebo scíroccom. A skutočne, na južnom obzore začínajú sa dvíhať biele
         komíny, ako u nás v kanikulu.
   </p>
   <p>
    Ináč i dvor ma zaujíma. Je priestranný, takže nemá takrečeno hraníc. Stajne, humná a
         druhé staviská sa v ňom strácajú. Hneď k nemu pripojujú sa záhrady, najviac kuchynské.
         Stromovia nieto veľmi mnoho. Až tam ďaleko kdesi urobený je plot a to nie z kamenia — toho
         tu nieto mnoho, ale z doskových skladov.
   </p>
   <p>
    Naša pani hostinská, ako vidno, je ženská veľmi pracovitá. Sotva nám dala obed, už sa
         vrtí v druhej kuchyni, kde odvára syr. Dievčatko som prosil, aby mi donieslo kúsok syra
         čerstvého, ale mi nechutil, lebo razí lojom prinápadne. Potom i syr nevyzerá bárs lákavo,
         lebo ho hneď solia a soľ je tak čierna, že kde jej padne zrno, na syre utvorí sa tmavý
         fľak. Slúžka pomáha panej. Lenže tejto osobe chybí cit pre čistotu. Vidím, ako umýva hrnce
         a kotlíky, lenže nosí vodu vo vani, ktorá bola v stajni a je celkom nečistá. Studňu majú vo
         dvore a to skoro pri samom hnojisku.
   </p>
   <p>
    Z verandy dá sa vidieť jedna malá čiastka mesta: t. j. dve-tri skupiny domov, na
         strelenie skupina od skupiny medzi záhradami. Domy stoja tesno jedno pri druhom, akoby sa
         chceli podpierať; obložené drevenými verandami, schodmi a altánmi, čo im dáva pitoreskný
         výzor. Krovy sú napospol na týchto domoch šindľové, na hospodárskych stavoch sú strechy
         slamené. Jedna taká skupina je vonkoncom porúcaná. Ako ich porúcali granáty, tak stoja
         podnes, ako pamätníky poslednej vojny. Na verandách vidno vysedávať ženské, od hlavy do
         päty v bielom. Pravdepodobne mohamedánske dámy.
   </p>
   <p>
    Keď sa slnce dobre znížilo, vošiel som do jedálne po klobúk. Zarazil ma ťažký vzduch,
         ktorý neviem skadiaľ sa sem dostal. Kapetan ešte chrápe. Idem do susedných izieb, všetky sú
         pootvárané. Truhly, kasne a šuplíky — to všetko je bez bľachu alebo zámky. Mohol by si celý
         dom vykradnúť a povynášať po troške. Myslím, že by ťa nikto nepristavil, ani sa
         nedopytoval, odkiaľ a kam to nosíš. Taká hľa je bezpečnosť majetku na Čiernej Hore, a to v
         meste, kde pred dvadsiatimi rokmi panovala turecká bezuzdnosť. Objavil som, odkiaľ prichodí
         ten ťažký vzduch. V prízemí sú magazíny na syr, ktorý tam kysne, a zreje, a pretože povala
         záleží len z dosák, syrovú vôňu dostávame sem hore hneď z prvej ruky.
   </p>
   <p>
    Naučenie: neodsudzuj nikoho pred časom, ako ja pred poludním, keď som našiel obloky
         pootvárané dokorán. Lebo vždy je lepšie potiť sa v horúčosti, než plávať v takej syrovej
         atmosfére.
   </p>
   <p>
    Naša ulica, kde stojí hotel, napospol pozostáva z domov, podobných hotelu. Ani ulica
         nenie tak veľmi široká. Nuž boli vystavené pod tureckým panstvom a vtedy mohli sa považovať
         za elegantné. Ulica vedie na námestie, veľké, štvorhranné. Je omnoho väčšie, než v Brezne,
         na ktorom si páni Brezňania toľme zakladajú. Nikšić sa vôbec veľmi ponáša na Brezno a
         menovite polohou, ibaže má ulice nepomerne priestrannejšie. Námestie vysadené stromovím, a
         to vo viacej radoch. Vidíš tu gaštany, platany, i agáty zastúpené. Stromy sú ešte mladé,
         ako v Podgorici, ale bujné a držané v poriadku. Čistota na námestí a v uliciach je máločo
         menšia než sme videli na Cetinji. Domy na námestí sú moderné, jeden pri druhom stavané v
         zatvorenom rade. Na prvý pohľad vidíš, že povstali súčasne, staval ich možno jeden a ten
         istý staviteľ všetky. Kryté sú všetky škridľou. Z námestia vedie asi pol tucta ulíc na
         všetky strany sveta. V nich už domy moderné zamieňajú sa so starosvetskými barakmi. Dakde
         je rad pretrhnutý rozsiahlym dvorom, alebo nekonečnou záhradou. Vidno, že sa tu s
         priestorom negazduje. A bolo by i zbytok gazdovať, veď je nikšićské pole tak rozsiahle a
         Nikšić pomerne k nemu tak malý! I po uliciach sú vysadené stromorady, a nielen po nich, ale
         sa predlžujú až ta ďaleko za mesto.
   </p>
   <p>
    Pustil som sa jednou ulicou naverímboha a došiel som na kraj mesta. Tu je rozsiahle
         priestranstvo, ohradené bariérou, ako v našich mestách bývajú, kde sa držia jarmoky na
         lichvu. I tu sa nachodí celý húf koní pod sedlom tureckým, alebo anglickým a najviac len
         pod „samarom“. Kone sedlové sú bez výnimky dobre držané, mnohé až parádne, že by sa
         aristokrat nezahanbil za ne. Na miestach sú stôsy drva, čo vidiečania „dohnali“ na svojich
         koníkoch na predaj. Sadol som na bariéru a skoro do večera sa bavil pohľadom na tento živý
         ruch.
   </p>
   <p>
    Vidiečania majú tu nielen halenu, ale i nohavice biele. Biedy im nevidno, ako úbohým
         Vasojevićom. Ktorý sa donesie na koni, priletí v galope, a kôň i potom všakovak skáče a
         ihrá, keď má jazdec zostúpiť z neho. Myslel by si, že sú to najbesnejšie kone. A ono o
         chvíľu kráča celkom krotko za gazdom, keď ho ide priviazať na bariéru. Na sedle má
         preloženú struku, ktorej strapce veľmi malebne sa tu vynímajú.
   </p>
   <p>
    Divadlo je ešte zaujímavejšie, keď ide vysadnúť na koňa. Preloží mu na sedlo struku a
         kôň stojí ticho. No keď vloží nohu do strmeňa, počne hneď besný tanec. Vyžaduje sa zručnosť
         a rýchlosť vysadnúť na taký pohyblivý predmet, ako je vtedy kôň. Keď už v sedle sedí, kôň
         sa počne cofkať, prikladajúc hrdo nohu k nohe. Zrazu schúli uši, obíde naokolo raz-dva — až
         tu zrazu skočí a letí ako víchor. Za mestom zrazu stíchne a ide ako jahňa, ak chceš krokom,
         ak chceš vo výcval.
   </p>
   <p>
    Tento konský kult tu musel povstať vplyvom mohamedánov. Turek si zakladá na svojom koni.
         Žije skromne, utiahnuto, ale ak má koňa, ten musí byť ako panna a ohnivý. Cez dedinu musí
         harcovať a letieť. Ostatne tento turecký „adet“ zašiel až do Zázrivej. Zázrivskou dolinou
         sme sa vliekli ako slimák, kým bola cesta obstojná. Keď sme prišli do Zázrivej, furman
         začal šibať kone, že velebníčkovi, čo bol medzi nami, dušu do polovice z tela vytriaslo.
   </p>
   <p>
    Podotýkam, že i ženské sa nosia na koni. Sedia v sedle po chlapsky. Kôň je k nim o nič
         zhovievavejší, než k chlapom. No tieto dámy zato sa neboja. A keď sa kôň pustí s ňou
         cvalom, serbijanka za ňou letí v povetrí sťa krídla.
   </p>
   <p>
    Obyvateľstvo ani zďaleka nenie tu tak pestré, ako v Podgorici. Okrem vidiečanov v
         bielych súkenných hábach vidíš tu i tu na ulici inteligenciu v tmavomodrých nohaviciach a
         opánkach, alebo čižmách. Mohamedáni i tu sa povaľujú pred svojimi domami, lenže ich je
         menej, než v Podgorici. Ľudia najviac mladí, v negližé a bielej vysokej čiapke. Najviac ich
         vidíš okolo skliepku barbierskeho, ktorý nosí nápis a to cyrilikou: Abas Berber. Abas im
         holí neúnavne nielen bradu, ale i tylo dovysoka nad samé uši, ako to nosievajú podholení
         františkáni. Videl som i jedného starého mohamedána v zelenom kabátku a širokých
         nohaviciach bez plášťa. Ináč jeho fyziognómia neukazuje nič tureckého. Na prahu jedného
         domu našiel som ženu mohamedánsku v bielom, skoro priehľadnom obleku, akoby sa bola
         obliekla do plesu. Širokými rukávmi z ľahkého tylu preniká tmavá farba vytučených ramien.
         Tučná je i ona, takže pruslek je okolo drieka natiahnutý do puknutia. Nohavice jej siahajú
         do členkov a na bosých nohách — treba uznať, že čistých — nosí striebrom vyšívané pantofle.
         Tvár nenosí zastretú — i vydržala zmužile pohľad ďaura v švábskom obleku, nepohnúc
         vyfarbenými obrvami. Neutiahla sa do dvora, ale, vedúc dieťa za ruku, kráča predo mnou,
         prichýlená dopredku a prikladajúc nohu k nohe prstami dnu a pätami navonok. Dieťa má
         červené vlasy, ako deti v Podgorici. Nuž táto dáma bude medzi mohamedánmi chýrna krásavica,
         lebo i ruky má buclaté, takže všade je jamka, kde sa nachodí stavec. Možno, že patrí k
         inteligencii, keď je takto nesmierne emancipovaná.
   </p>
   <p>
    Slnce zapadlo a od juhu sa podvihol dosť nepríjemný vietor. Utiahol som sa do jednej
         kaviarne. Novín som nenašiel, iba jediný „Glas Crnogorca“,
    <sup>
     [
     <a class="footnote" href="#ftn.id2591440" name="id2591440">
      190
     </a>
     ]
    </sup>
    a s ním si dosť skoro hotový. Pri jednom stolíku sedí starec bohviekoľkoročný,
         ako vidno z kataraktov na očiach. Rozpráva kaviarnikovi, ktorý ho počúva roztržite, s
         veľkým ohňom epizódu z ktorejsi bitky. Rozkladá rukami, hľadiac ako všetci temní dohora, do
         neurčita. Starec je pekne, čisto oblečený, vidno, že patrí k prednejším mešťanom. Ja som sa
         priblížil k nemu, že ho budem počúvať. On prižmúril oko, obzrel si ma a zatíchol. Nebodaj
         videl na mne švábsky oblek, a to mu pretrhlo niť rozprávky. Poťahuje dym za dymom zo svojho
         čibuka a hľadí do zeme, zaoberajúc sa svojimi myšlienkami, do ktorých nás nič.
   </p>
   <p>
    Keď som sa vrátil do hotela, druhov ešte tam nebolo. Dievčatku som rozkázal na večeru
         vajcia na mäkko. A pred večerou som sa prichytil do písania listov, lebo ma nadišla vôľa do
         tejto roboty, ktorá ma tak málokedy nadíde.
   </p>
   <p>
    Pri večeri pred mojimi druhmi som vyrukoval s divnou ideou, ktorá ma bola nadišla pri
         prechádzke pred večerom. Že sa vrátim do Podgorice na koni a jednou cestou že navštívim
         starý Ostrog a dediny, ktoré ležia v údolí Zety.
   </p>
   <p>
    „Čo si to zas vymyslel!“ zhrozil sa kapetan, prežehnajúc sa dva-tri razy od úžasu. „Veď
         ty na ten spôsob nedôjdeš iba pozajtre do Podgorice a v Podgorici budeš musieť tri dni
         ležať. V takej horúčave!“
   </p>
   <p>
    Múdru radu som poslúchol, výlet na Ostrog odložil na lepšie časy.
   </p>
   <p>
    Po večeri som ešte písal pri otvorenom obloku. Zahrúžil som sa do tej práce tak hlboko,
         že som ani nezbadal, iba keď bolo dve hodiny po polnoci. No nezbadal som ani to, že svetlo
         privábilo otvoreným oblokom všetky komáre nikšićké, ktoré mi celú noc obletovali okolo
         hlavy, vyspevujúc svoje čudné piesne.
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2589962" name="ftn.id2589962">
        181
       </a>
       ]
      </sup>
      <span class="emphasis">
       <em>
        Piperi
       </em>
      </span>
      — čiernohorský kmeň. Jeho príslušníci, vynikajúci
               bojovníci bývali okolo Podgorice a Spuža.
     </p>
    </div>
    <div class="footnote">
     <p>
      <sup>
       [
       <a class="para" href="#id2590030" name="ftn.id2590030">
        182
       </a>
       ]
      </sup>
      <span class="emphasis">
       <em>
        Plamenac
       </em>
      </span>
      — Ilija Plamenac (1821 — 1905), čiernohorský
               vojvodca, neskôr minister vojny. Volali ho aj „pop Ilija“. Roku 1852 bojoval proti
               Omerovi pašovi. Roku 1862 porazil na Krnici Turkov.
     </p>
    </div>
    <div class="footnote">
     <p>
      <sup>
       [
       <a class="para" href="#id2590145" name="ftn.id2590145">
        183
       </a>
       ]
      </sup>
      <span class="emphasis">
       <em>
        pevnosť Spuž… Roku 1876 a najmä 77-ho odohralo sa mnoho krvavých bojov
                  okolo tohoto pošmúrneho hradu
       </em>
      </span>
      — nad čiernohorským mestom nad riekou
               Spuž je pevnosť, na ktorej Čiernohorci bojovali proti Turkom
     </p>
    </div>
    <div class="footnote">
     <p>
      <sup>
       [
       <a class="para" href="#id2590200" name="ftn.id2590200">
        184
       </a>
       ]
      </sup>
      <span class="emphasis">
       <em>
        Vasojevići
       </em>
      </span>
      — srbský kmeň, ktorý býval vo východnej časti
               Čiernej Hory
     </p>
    </div>
    <div class="footnote">
     <p>
      <sup>
       [
       <a class="para" href="#id2590222" name="ftn.id2590222">
        185
       </a>
       ]
      </sup>
      <span class="emphasis">
       <em>
        Gospodareva karuca
       </em>
      </span>
      (chorv.) — koč kniežaťa
     </p>
    </div>
    <div class="footnote">
     <p>
      <sup>
       [
       <a class="para" href="#id2590336" name="ftn.id2590336">
        186
       </a>
       ]
      </sup>
      <span class="emphasis">
       <em>
        „cvanciky“
       </em>
      </span>
      (z nem.) — dvadsiatniky
     </p>
    </div>
    <div class="footnote">
     <p>
      <sup>
       [
       <a class="para" href="#id2590385" name="ftn.id2590385">
        187
       </a>
       ]
      </sup>
      <span class="emphasis">
       <em>
        izrod
       </em>
      </span>
      (chorv.) — vyvrheľ
     </p>
    </div>
    <div class="footnote">
     <p>
      <sup>
       [
       <a class="para" href="#id2590611" name="ftn.id2590611">
        188
       </a>
       ]
      </sup>
      <span class="emphasis">
       <em>
        na Šmahovho Falstaffa
       </em>
      </span>
      — Jozef Šmaha (1848 — 1915), český
               herec a režisér, hral od roku 1874 v Prozatímnom divadle a od roku 1878 v Švandovom
               divadle v Prahe. V rokoch 1883 — 1905 bol v Národnom divadle. Potom sa stal
               riaditeľom Národného divadla v Sofii. Bol vynikajúcim charakterovým hercom, písal i
               drámy.
     </p>
    </div>
    <div class="footnote">
     <p>
      <sup>
       [
       <a class="para" href="#id2590712" name="ftn.id2590712">
        189
       </a>
       ]
      </sup>
      <span class="emphasis">
       <em>
        …pred Sulejmanom pašom
       </em>
      </span>
      — Sulejman paša bol hlavným veliteľom
               tureckých vojsk v Bosne a Hercegovine za rusko-tureckej vojny roku 1877
     </p>
    </div>
    <div class="footnote">
     <p>
      <sup>
       [
       <a class="para" href="#id2591440" name="ftn.id2591440">
        190
       </a>
       ]
      </sup>
      <span class="emphasis">
       <em>
        Glas Crnogorca
       </em>
      </span>
      — politicko-literárny časopis (Hlas
               Čiernohorca). Vychádzal v Cetinji do roku 1915.
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2591533">
       </a>
       11
      </h2>
     </div>
    </div>
   </div>
   <p>
   </p>
   <p>
   </p>
   <p>
    Pred piatou ráno už som bol na nohách. Mám za to ďakovať komárom, ako i za tie uzly,
         ktorými tvár mi posiali. Okolo ôsmej som sa vybral doniesť listy na poštu a kúpiť si kartu
         na diligenciu.
   </p>
   <p>
    Potrvalo skoro hodinu, kým som potrafil na poštu. Dva i tri razy bol som prešiel popred
         ňu, nepovšimnuv si štíta. Nenie umiestnená práve luxuriózne, ako ani cetinjská — táto
         pritom leží na vyhnanci. Zato sú úradníci ležérni. Ešte ťa ponúknu i cigaretou, ak práve
         nemajú náhlu robotu, alebo ak ti tvár nerazí nápadne „reisenderom“. Roboty, ako vidno, veľa
         nemajú. Hoci listy boli adresované do Uhorska a ja pravdepodobne Uhor a nasledovne nie
         veľký obdivovateľ ich národa: predsa oni zachovali oproti mne zákony zdvorilosti.
         Vyzdvihujem to preto, že v daktorých štátoch úradníci sú menej šetrní, a to nielen k
         cudzincovi, ale i k domácemu. Menovite ak sú adresy napísané rečou, ktorá nenie štátna.
   </p>
   <p>
    Na námestí, keď som sa ta vrátil, našiel som kŕdeľ ženičiek. Sedia jednoducho učupené na
         zemi pri svojich batohoch, kde je ich tovar: syr, zelenina, vajcia, drva. Sú akoby stratené
         na tomto nesmiernom priestranstve. Kupcov okolo nich nevidno. Veď ani neviem, kto by to
         išiel kupovať, keď sám Nikšić sa až dusí v tomto požehnaní. Podchvíľou vidím chlapov so
         žrďami na pleciach. Na žŕdkach visia odreté jahňatá, po šesť, po osem. Mäsiari roznášajú
         svoj tovar po kupcoch. Kde sa to len minie toľká sila mäsa!
   </p>
   <p>
    Keď som ho videl toľko a pomyslel si, že kilo stojí šestnásť-osemnásť grajciarov,
         prišiel mi na um náš Jožko Kohút.
    <sup>
     [
     <a class="footnote" href="#ftn.id2591607" name="id2591607">
      191
     </a>
     ]
    </sup>
    Keby sa on tu tak našiel v Nikšići, kúpili by sme baranca a odišli s ním za
         mesto. Viem, že by sa celý Nikšić prebudil z driemot na nóbl vôňu guláša a zbojníckej
         pečienky. Takto bolo iba s rezignáciou čakať, čo sa vo famóznej kuchyni nášho hotela
         upečie. K obedu som nerozkázal nič iné ako kus jahňaciny pečenej na ražni „a la Robinson
         Crusoe“.
   </p>
   <p>
    No i tu mi poslúžilo šťastie. Nestretol som síce na nikšićskom rínku Jožka Kohúta — no
         stretol som môjho udatného kapetana. Pýtam sa, či má dáku robotu, on odpovedá — hádam z
         úslužnosti — že do poludnia je slobodný.
   </p>
   <p>
    „Povodím ťa po Nikšići, aby si všetko videl ako svedčí. Keď prídeš pod Tatry, budeš
         aspoň môcť rozprávať. Tuším Tatrou voláte ten váš Lovčen.“
   </p>
   <p>
    „Nuž v Tatrách jesto dakoľko podarených Lovčenov. I nás mal pán boh na pamäti, keď
         rozsieval vrchy po svete, skoro ako vás. Páni a židia oholia ich pomaličky, ako tieto vaše,
         a potom už i my budeme Čierna Hora.“
   </p>
   <p>
    „Čo by si najradšej videl z Nikšića?“ pýta sa kapetan.
   </p>
   <p>
    „Najsamprv Nikšić. Staré mesto totiž.“
   </p>
   <p>
    „To je ľahko — poď za mnou.“
   </p>
   <p>
    Vyšli sme z mesta a pred nami stojí na nevysokom ale strmom kopci nikšićký zámok. Za
         starodávna volali ho Onogošt.
    <sup>
     [
     <a class="footnote" href="#ftn.id2591676" name="id2591676">
      192
     </a>
     ]
    </sup>
    Bol by ako oravský, keby pod ním tiekla Orava a keby mal hornú baštu takú
         vysokú ako tá, na ktorú my Oravci sme takí pyšní. Potom tento nikšićský, ako i Spuž, má
         múr, ktorý sa ako tmavá stuha v cikcakoch spúšťa v dolinu. Na múre sú veže s otvormi, z
         ktorých pušky i kanóny strieľali od radosti, keď nadišiel dáky nečakaný hosť.
   </p>
   <p>
    Kto chce vojsť do hradu, musí mať dovolenie guvernéra nikšićského. Ja som nemal kedy
         vykonať si túto maličkosť. Ostatne pevnosti ma nezaujímajú; spokojil som sa touto
         prehliadkou na dištanciu. Jedna čiastka je dobre narútená. To vyviedli gule z kanónov
         čiernohorských. Vlastne Rusko bolo darovalo kňazovi dakoľko ťažkých diel, keď si so svojimi
         okolo Nikšića nevedel poradiť. Hrad veľa storočí bol svedkom kultúrnej práce tureckej v
         tomto kraji. V septembri 1877 sa konečne vzdal kniežaťu Nikolovi a dnes on i Spuž prisúdený
         je Čiernej Hore. Týmito hradmi je Čierna Hora zaokrúhlená, lebo predtým Brda a Čierna Hora
         súviseli len krátkym údolím Zety a od juhu a severu boli medzi ne zabité dva kliny — Nikšić
         a Spuž.
   </p>
   <p>
    Akú má Nikšić strategickú cenu, na to nech odpovedajú vojaci. Kule
    <sup>
     [
     <a class="footnote" href="#ftn.id2591743" name="id2591743">
      193
     </a>
     ]
    </sup>
    a tvrdze, rozsiate po okolitých vrchoch, rozrúcali z väčšej čiastky
         čiernohorské kanóny. Okyptený Nikšić stojí tu ako svedok starých dobrých časov, keď sa
         ľudia natkýnali na koly, ako dnes barance a kozlíčatá. Pod hradom je väčšia skupina domov,
         zhluknutých dovedna ako kŕdeľ splašených oviec, okolo mošeje s vysokým minaretom. Vyznám,
         že som ani ta nešiel pozrieť. Konečne mohamedánov v Nikšići ostalo cele málo. Presťahovali
         sa do Podgorice, ktorí sa mohli sťahovať.
   </p>
   <p>
    Za nami na brehu sú staré šiance, trávou zarastené. Z nich Čiernohorci posielali svoje
         pozdravy tamtým v zámku.
   </p>
   <p>
    Blízo námestia mi ukázal kapetan školskú budovu. Mohla by stáť v ktoromkoľvek našom
         meste, bárs i v Bystrici. Palác kniežaťa ani zďaleka nenie tak skvelý, ako Kruševec v
         Podgorici. Leží v rozsiahlom parku so starým stromovím. Za mestom je stará budova,
         rozsiahla. Ako dáky starosvetský pivovar. No nápis nado dvermi: „Vojenni stan“ označuje
         jasno, k čomu teraz budova tá slúži. Kasáreň je tu, ale vojsko teraz sadí, seje, okopáva
         dohán a kukuricu. V jeseni po prácach nastane i v kasárni veselý život.
   </p>
   <p>
    Odišli sme na stavenisko nového chrámu. Na kopci, ako vidím, nasypanom ľudskou rukou,
         lebo je zo všetkých strán podmurovaný kvádrami, stavia sa monumentálny kostol z kameňa.
         Kameň dovážajú až hen z Korčuly, v Dalmácii. Náklad bude obnášať štyristotisíc zlatých a či
         práve rubľov, lebo Rusko dalo čosi groší na túto stavbu, ktorá bude stáť temer na samej
         hranici Hercegoviny.
   </p>
   <p>
    Na kopec môžeš vyjsť pešo i na koči. Sprava i ľava vystupujú mohutným oblúkom dva
         podvozy, ktoré ťa dovedú na roveň k tej čiastke chrámu, kde bude oltár. Ak si nie
         dýchavičný, môžeš na roveň vystúpiť schodmi, ktoré sú do prvej terasy párne a od nej dohora
         zlejú sa v jedno široké rameno, ktoré ťa dovedie k frontu chrámu. Okolo kostola je dostatok
         voľného priestoru, kde teraz šumí živý ruch staviteľský a o rok o dva budú zavznievať
         vrúcne spevy nábožného ľudu v dlhej procesii. Monumentálne chrámy mali by sa vždy stavať na
         takýchto podstavcoch. Už teraz, bárs je chrám ani nie do krovu dovedený, dominuje nad celým
         mestom, ba nad celým poľom nikšićským. Výhľad na mesto je veľkolepý, ono vyzerá odtiaľto
         dosť impozantne. Starý hrad podáva obrazu interesantnú štafáž, uliehajúc už teraz pred
         novým chrámom, z ktorého onedlho zaskveje sa — znakom víťazstva — zlatý kríž.
   </p>
   <p>
    Murári sú rozdelení po lešeniach; robotníci — najviac mužskí — donášajú maltu.
         Vyťahovadlá dvíhajú mohutné kvádre do výšavy. Kamenári z Korčuly klopkajú mlatčekmi na
         dláto, vyrábajúc z neotesaného kameňa hladké kvádre. Kameň musejú dovážať surový, lebo
         vyrobená práca by sa ľahko otĺkla dlhou cestou od mora na Nikšić. Bodulský hovor týchto
         ostrovanov, zamenený tu i tu veneciánskou taliančinou, divne sa vyníma tu v Nikšići, kde
         znie srbčina práve tak krásne ako v celej tejto krajine.
   </p>
   <p>
    Popri štósoch surového kameňa a vytesaných kvádrov, vidíš tu hŕby ľahučkého, porózneho
         tufu. Tu kdesi v okolí objavili baňu na tuf a neviem pochopiť, prečo ho neupotrebovali na
         stavbu moderných domov v Nikšići. I na Cetinji by neškodilo stavať z neho domy, aspoň by
         ľudia nemuseli chorieť od vlahy po domoch, menovite v zime.
   </p>
   <p>
    Na stavenisko prišiel pozrieť i guvernér Nikšića. S ním je náš Miloš v tuhom rozhovore
         pohrúžený. Iba čo nám kývol hlavou na pozdrav a už sa zhovára ďalej so starým pánom. No
         onedlho sa guvernér pobral do mesta a Miloš pribehol k nám s ochotou domáceho pána.
   </p>
   <p>
    On totiž vedie túto veľkolepú stavbu. Architekt dochodí len z času na čas obzerať, ako
         tečie práca. Pohľad z lešenia je ešte impozantnejší. Mesto je nesmierne rozsiahle, vezmúc
         do ohľadu obyvateľstvo, ktorého pomerne k mestu a jeho rozsiahlosti je málo. V Dalmácii na
         toľkom priestore, čo tu zaujal Nikšić, vystavili by druhú Viedeň, pravda, poukladanú odhora
         nadol ako v kupeckom kráme.
   </p>
   <p>
    S Milošom sme sa rozlúčili, ja nadobre. Pri obede sa už nezídeme. Diligencia sa hýbe na
         poludnie, musím teda obedovať včaššie. Nechcel by veru za nikšićský obed premeškať
         diligenciu a čumieť tu do zajtra do poludnia.
   </p>
   <p>
    Vietor utíchol, ale horúčosť bola veľká, keď som prišiel pred nikšićskú poštu.
         Diligencia zapriahnutá, postilión (včerajší) sedí na svojom tróne, hotujúc sa zatrúbiť po
         druhý raz.
   </p>
   <p>
    „A koľko nás bude?“
   </p>
   <p>
    „Štyria, alebo piati. Sám neviem,“ odpovedá mi.
   </p>
   <p>
    „A nemožno sa pojednať?“
   </p>
   <p>
    „Nemožno.“
   </p>
   <p>
    „Ďakujem pekne. To bude krásna cesta! A táto horúčava! To si vysadnem hneď k tebe.“
   </p>
   <p>
    „Mňa by tešilo, ale ti bude horúce na slnci, pane.“
   </p>
   <p>
    „Nedbám, aspoň ma bude vetrík previevať. Oh, ja blázon: prečo som sa dal odhovoriť!
         Mohol som pekne na koni na Ostrog a tej noci mohol som byť v Podgorici.“
   </p>
   <p>
    „Beztoho by si takú cestu nevydržal,“ poznamenal postilión.
   </p>
   <p>
    „Čo — ja? Koľko ráz som sa ja vyspal na koni a čo mi bolo?“
   </p>
   <p>
    Postilión pozrel na mňa zo strany ako neveriaci Tomáš.
   </p>
   <p>
    Ostal som pri predných kolesách, hotový vyredikať sa dohora. O chvíľu už vsadli dvaja do
         diligencie. Jeden v čižmách, na čiapke akýsi orlíček, ako v Austrii majú exekútori. Druhý
         pri kompletnom kroji nosí moderné topánky „na cúgy“.
    <sup>
     [
     <a class="footnote" href="#ftn.id2591965" name="id2591965">
      194
     </a>
     ]
    </sup>
   </p>
   <p>
    „No, kedy sa už pohneš? Čo čakáš ešte!“ zahrmí tam jeden zdnu, až cvendžia obloky na
         arche Noemovej. To bude ten v čižmách, naučený rozkazovať.
   </p>
   <p>
    „Nemôžeme sa hýbať, pane. Nemám rozkazu,“ odpovedá postilión vo vedomí svojej hodnosti.
         „Ešte i pasažieri chybujú.“
   </p>
   <p>
    „A koľko nás to má byť!“ zvolal v úžase ten dnu.
   </p>
   <p>
    Postilión pohol plecom a kreslí arabesky bičiskom po ľadviech prostredného. Ja som sa
         vyštveral k nemu. Nad Nikšićom nevyniká už len chrám, ale i ja.
   </p>
   <p>
    Prišiel i šéf nikšićskej pošty a za ním hŕba sveta. Postilión zatrúbil tretí raz a s
         takým oduševnením, ako fanfáry v Národnom divadle, keď vystúpil na javisko pohostinne kráľ Oidip.
    <sup>
     [
     <a class="footnote" href="#ftn.id2592012" name="id2592012">
      195
     </a>
     ]
    </sup>
    Na ten tuš zaľahlo mi v pravom uchu a ten dnu dudre, že sme sa opozdili.
         Postilión pohne plecom a šomre:
   </p>
   <p>
    „Malá starosť! Dôjdeme…“
   </p>
   <p>
    Okolo archy nastalo lúčenie. Bozkávanie, objímanie, stenanie, výkriky, slzy, plač a
         nárek.
   </p>
   <p>
    „Uvidíš ho ešte, uvidíš, pasja (psia) paro! Vráti sa ti, ak boh dá!“ bodrí ich ten
         znútra hromovým hlasom. „Kýho čerta sa soplíš nič po nič. Vari ti ide do Kalifornie, alebo
         do Kotora!“
   </p>
   <p>
    Tí okolo archy plačú ešte väčšmi. Jedna skupina sa pustila ešte do akéhosi rozhovoru na
         rozlúčku. Postilión zatiahol naprostred hradskej. Znovu plač, výkriky, objímanie…
   </p>
   <p>
    Konečne, „keď boh chcel“, vylúčilo sa dvoje osôb. Šuhaj asi dvadsaťročný, štíhly ako
         jedľa, elegantne vyobliekaný. Dolama je kávovej farby, vycifrovaná šnúrami ani párnická
         halena. Pás okolo nej ohnivožltý, s revolverom a zlatou reťazou od hodiniek. Dolamu
         obliekol do rukávov, bárs sú pod pazuchou otvory, ktorými by mohol ruky z nich vytiahnuť. A
         v tejto horúčave by to i bolo na mieste. Na nohách má ľahké a priliehavé topánky lakované.
   </p>
   <p>
    Druhá osoba je dievčina vysoká, štíhla, veľmi bledá. Iba oči čo má červené, i to od
         plaču. Dosiaľ utiera slzy. Ruky má útle, kožu neohorenú, vlasy svetlé. Serbijanka plavá je
         nová, sukne šuchocú hodvábom. Na košeli okolo hrdla a na hrudi skveje sa vkusné zlaté
         vyšívanie. Dolu chrbtom visia hrubé vrkoče.
   </p>
   <p>
    „Teda pätoro!“ vravím postiliónovi. „Čiže som rád, že som tu!“
   </p>
   <p>
    „Ešte neviem,“ odpovedá on s potuteľným úsmevom.
   </p>
   <p>
    Skoro v ten istý čas pristúpil jeden tučný mešťan. Prosí ma, aby dievčaťu prepustil toto
         sedisko. Dnu by vraj nevydržala.
   </p>
   <p>
    Kočiš sa významne usmial. Ja som zostúpil veľmi ochotne. Človek vydrezovaný civilizáciou
         naučí sa prinášať takéto obete bez hundrania.
   </p>
   <p>
    Sadol som na predné sedisko k elegantnému šuhajovi. Proti mne sedí ten v čižmách; pri
         ňom trochu potisnutý do kúta, druhý, čierny ako Cigán, v topánkach.
   </p>
   <p>
    „No, či sa už raz pohneme, pre pána boha!“ kričí môj vis-a-vis svojím hromovým hlasom.
   </p>
   <p>
    Kone trhli, diligencia sa pohla. Elegantný človek vymieňa pozdravy jedným i druhým
         oblokom. Najprv ma privalil celou ťarchou tela, potom ma pritisol do kúta ako pagáč a na
         dôvažok stúpil mi na nohu.
   </p>
   <p>
    „No, chvalabohu!“ vzdychol si môj vis-a-vis s obľahčením. A vzdychlo sa mu dva razy, ako
         ľuďom veľmi rozčúleným. No rýchlym pohybom siahol za pás, vydobyl z neho masívnu striebornú
         škatuľu a trhanými pohybmi šúľa cigaretu. Pár pohybov — cigareta je sformovaná, odhryzne
         polovicu papierka, zalepí a už je škatuľa kdesi za pásom. Teraz sa obzerá, u koho vidí
         ohňa. Ten, čo sedí pri ňom, ani sa nehol, hoc má horiacu cigaretu medzi prstami. No on mu
         ju vytrhol a rečie: „Daj ohňa!“ A keď pripálil, vracia mu ju zas tak rýchlo doložiac:
         „Vďaka!“
   </p>
   <p>
    Nuž vidno, duch nespokojný. Možno, hlboký mysliteľ. My, keď si zapálime, oddávame sa
         orientálnej lenivosti. No on uprel na mňa svoje sivé oči tak ostro, akoby ma išiel zaklať.
         Cítil som sa nevoľne, čakajúc exámen. No a ten nebude tak ľahký pred človekom takého
         bádavého ducha. Jeho široká tvár, kde dolná sánka dominuje solídnou architektúrou a nos
         rovný nad neveľkými fúzmi, s takým očakávaním obrátila sa ku mne, akoby sa na tom výsluchu
         mal rozhodnúť osud Európy.
   </p>
   <p>
    Konečne vybúšila z neho zvedavosť. Prihovoril sa mi po francúzsky.
   </p>
   <p>
    Ja som ani neodpovedal. Akoby sa to mňa ani zďaleka netýkalo.
   </p>
   <p>
    Prihovoril sa mi po taliansky: kam putujem.
   </p>
   <p>
    Odpovedal som tiež po taliansky, že na Cetinje. No doložil som, že ak on rozumie i po
         srbsky, že mu budem po srbsky odpovedať. On medzitým môže i ďalej hovoriť po taliansky.
   </p>
   <p>
    On sa pustil do smiechu a to tak fidélneho, že predošlý prísny výraz celkom stroskotal.
         Začal po srbsky a to tak, že sa vyhováral, že nevedel, že ja viem ich reč.
   </p>
   <p>
    „A čo ste vy?“
   </p>
   <p>
    „Lekár.“
   </p>
   <p>
    „A skade, prosím?“
   </p>
   <p>
    „Z Dalmácie.“
   </p>
   <p>
    „A nevieš po taliansky!“ pľasol rukami v úžase, ani nezbadajúc, že z „vy“ preskočil na
         „ty“.
   </p>
   <p>
    Nuž tento výkrik mi bol len novým svedectvom, že my Slovania, či východní, či západní,
         sme predsa len inferiórna rasa. Tá inferiórnosť sa toľme vkorenila do nás, že svoje už za
         nič nemáme a ktorúkoľvek cudziu handričku držíme za „kment a šarlát“. Teraz sa mne srdce
         rozbúchalo a odpovedal som: „Po taliansky viem, koľko mi treba, aby sa dohovoril s každým
         Talianom. No ráč odpustiť, že sa nebudem namáhať s talianskymi frázami kvôli tebe, ktorý
         rozumieš po srbsky. Ostatne i na Cetinji mohlo by byť menej tej francúzštiny. Za kozami a
         ovcami vyníma sa ona dosť smiešne. Bez nej ste sa mohli obísť ešte pekných pár rôčkov. To
         je moja mienka v tejto veci…“
   </p>
   <p>
    Nazdal som sa, že sa povadíme. No on sa rozosmial od srdca a bez ťažkania na mňa. Ten
         pri ňom sa uškrnul škodoradostne, vtisol sa mu za chrbát, do samého kúta diligencie a
         stadiaľ na mňa mihá jasavo. Ako vidno, nebanuje, že som ja hovoril bez komentárov.
   </p>
   <p>
    „My sme naučení stretávať sa s cudzincami,“ vysvetľuje mi môj vis-a-vis. „Nie div, že
         som považoval i teba za takého.“
   </p>
   <p>
    Nuž nerobil som ďalšie rekriminácie. Bárs mohol som mu namietnuť, že ma nepohlo to, že
         sa mi prihovoril po taliansky, ale to, že mi uložil za povinnosť akúsi, aby ja vedel po
         taliansky. Nechcel som vec rozoberať do podrobnosti, lebo táto práca je otupná.
   </p>
   <p>
    Vypytoval sa ma, z ktorého kraja som, a tu ma prekvapilo, ako zná Dalmáciu podrobne. Ja
         som zatváral z toho, že mám do činenia s kupcom, ktorý sa často túla po svete. Keď sme sa
         už štverali hore serpentínami, diligencia zastala.
   </p>
   <p>
    „No, čo stojíš zase, pasja noho!“ vykríkol môj vis-a-vis.
   </p>
   <p>
    Ten, čo sedí pri ňom, vystrčil hlavu oblokom a oznamuje:
   </p>
   <p>
    „Zišla tá, čo sedí hore. Nebodaj jej škodí diligencia.“
   </p>
   <p>
    „Kýho čerta ide na diligenciu! Mohla pešky, lebo na koni.“
   </p>
   <p>
    A skutočne videl som dievčinu, že sa vlečie pešky popri diligencii dohora. Ľuďom, čo sa
         málo vozia — ako je to v týchto krajoch, voz škodí práve tak, ako nám kontinentálcom more.
   </p>
   <p>
    Elegantný šuhaj pri mne sa najprv bol poprihováral každému. Vykúril naponáhle jedno päť
         cigariet. Kto prešiel popri diligencii, privolal každému čo-to. Keď sa mne prihovoril,
         ovial ma pach vína, piva a nadovšetko rakije. Nuž videli sme hneď všetci traja, čo to za
         patrón. Ani sme mnoho neodpovedali na jeho všetečné reči. Keď sme prechodili zetským
         mostom, už začal od nudy dudať pesničku, ktorá je hrozne monotónna a má sedemdesiatsedem
         veršov. Neprišiel ani k siedmemu, už sa mu hlava začala celembať. Konečne našla akú-takú
         podporu na mojom pleci. A bola ťažká! Nohy vstrčil jednoducho ponad kolená chudorľavého do
         protivného kúta diligencie.
   </p>
   <p>
    Môj vis-a-vis meria ho ustavične nenávideným okom. „Eh, bože hospodine, pomáhaj!“
         vzdychá si nahlas a v sebe dodáva neomylne: „znášať takúto spoločnosť.“ Keď raz tak
         vzdychol môj vis-a-vis, môj sused ho dopočul. Usmial sa detinsky a rečie:
   </p>
   <p>
    „A čo vzdycháš, komandíre? Hodina prvej alebo neskoršie — neboj sa, dôjdeš. Ja ti
         ručím…“
   </p>
   <p>
    „Ah, čerta mňa do toho. Ale tu je tesno!“
   </p>
   <p>
    „Je trochu, je. Ale hlavná vec urobiť si miesto. Ak chceš, polož nohy sem.“ Ukázal mu
         svoje vlastné kolená.
   </p>
   <p>
    „Ach, iď! Ty sa hniezdiš, vytískaš ľudí. A čertovský kočiš zastáva pre každé nič.“
   </p>
   <p>
    „Dôjdeš, môj pane, dôjdeš. Máme stihu, chvalabohu.“
   </p>
   <p>
    Tak som aspoň vyrozumel, že môj vis-a-vis je komandír. Komandír je komandant bataliónu,
         čo by zodpovedalo asi nášmu majorovi. Iba že čiernohorský batalión je práve tak samostatné
         telo ako náš regiment, ktorých v Čiernej Hore nemajú. Brigády skladajú rovno z bataliónov.
         Teraz som si lepšie povšimol orlíka na jeho čiapke. Na preložených šabliach pod
         čiernohorským címerom stojí nápis: „Komandír. Batalión X“, i mesto, kde je sídlo bataliónu.
         Teraz sa už nedivím, že vystupuje tak kategoricky, ozaj komandírsky. Hlas má zvučný,
         oceľový. Postava nenie vysoká, ale mocná, menovite v kostiach. Celý zjav prezradzuje
         zdravie zrovna železné. Tvár nenie ani pekná, ale ťahy sú energické, ako by ich len tak
         zhruba tešlicou vykresal. Koža je ohorená do olivova; ligoce sa, menovite na šiji a na
         brade, z ktorej britva práve dnes skosila strnisko. Šedivého vlasa nevidno medzi
         gaštanovými vlasmi, bárs človek musel už prekročiť päťdesiatku.
   </p>
   <p>
    Ten pri ňom je omnoho vyšší, ale nie takých mohutných kostí. Vlasy má ako žúžoľ, a tak
         mocné, že bys’ centy mohol na ne vešať. Tiež sa oholil a pristrihol i fúzy na šírku i
         diaľku, takže vyzerá omnoho mladší.
   </p>
   <p>
    Keď sme sa spúšťali divokým krajom dolu serpentínami, môj elegantný sused začal chrápať.
         Privalil ma vonkoncom ako lavína. Jeho súkenná dolama hriala nielen jeho, ale i mňa. Na
         čele sa mu perlí pot od chutného spánku, a mne tiež.
   </p>
   <p>
    „Zhoďže ho, psiu dušu!“ odporúča mi komandír. „Ohava, takto sa doriadiť.“
   </p>
   <p>
    „Dajme mu pokoj. Vidíš, ako sladko spí. A potom mne ako tak, ale pozri tamto ich.“
   </p>
   <p>
    A komandír sa zhrozil, keď videl, ako je jeho sused dokopaný. Modré nohavice, nové,
         pokryté sú prachom z jeho lakovaných topánok.
   </p>
   <p>
    „A prosím ťa, kto je tento patrón?“ pýtam sa maltretovaného suseda komandírovho.
   </p>
   <p>
    „Pisár; bol doma na niekoľko dní a teraz vodí sestru.“
   </p>
   <p>
    „Úbohé dievča! Upadne do krásnej spoločnosti. Môžem povedať,“ vzdychol si komandír.
   </p>
   <p>
    „Hľa, Ostrog!“ zvolal som ja.
   </p>
   <p>
    „Aha!“ odpovedá komandír celkom ľahostajne. Ako vidno, chybuje mu ten vzlet, ktorý som
         toľme obdivoval pri kapetanovi.
   </p>
   <p>
    „A či si ty tiež tam bol, pane komandíre?“ pýtam sa ho ja.
   </p>
   <p>
    „Nie. Ja som bol pri južnej armáde pod pánom Božom. Dostal som tam kríž, to je pravda.
         Ale i šabľou nemóresnú do rebier. Dvadsať dní som bol v špitáli.“
   </p>
   <p>
    „Pustiť krvi neškodí,“ posmieva sa mu chudorľavý. „Beztoho si priprudký. Zato som ja bol
         tu a čo sa divím — nič som neujal. Vidíš tú stráň pod monastierom? Celá sa černela od
         vojska. Vojsko prikrylo roveň i bralá. Nuž kobylky…“
   </p>
   <p>
    Čas sa nám chytro minul. Onedlho sme zastali pred „svratišťom k Serbijancu“. Ja som sa
         ľstive vytiahol spod elegantného suseda, takže mu hlava buchla o diligenciu. To ho i
         prebudilo. Díva sa hlúpo na všetky strany ako človek, ktorý nevie kde a načo je na svete.
         No keď zazrel koketnú krčmu Serbijancovu, napodiv chytro zrepetil sa na zem.
   </p>
   <p>
    Serbijanac čakal nás vo dverách a vybozkával sa už i so mnou. „No, ako sa ti páčil
         Nikšić?“ pýta sa, vložiac mi svoju širokú dlaň na plece.
   </p>
   <p>
    „Dobre. Len nám daj piva a nech donesú chleba a všetkého, čo máš.“
   </p>
   <p>
    „A vari si vyhladol!“
   </p>
   <p>
    „Jedol som práve toľko, koľko som musel.“
   </p>
   <p>
    „Vari nedávali dostatok.“
   </p>
   <p>
    „Bolo by lepšie, keby dávali po menej, a — a…“
   </p>
   <p>
    „Čistejšie, čo? A ty si bol u X — čo?“
   </p>
   <p>
    Neodpovedal som. On pokýval hlavou, a smeje sa pre seba, idúc po pivo.
   </p>
   <p>
    Vstúpil i chudorľavý sused komandírov.
   </p>
   <p>
    „A kde je komandír?“ pýtam sa ho ja.
   </p>
   <p>
    Ten sa potuteľne usmial a odpovedá:
   </p>
   <p>
    „Komandír ostal v diligencii.“
   </p>
   <p>
    „Ktorý komandír, prosím ťa?“ spytuje sa Serbijanac s troma fľašami na rukách.
   </p>
   <p>
    Chudorľavý spomenul mu priezvisko.
   </p>
   <p>
    „A ten!“ zvolal s nekonečným opovržením. „Ten by vošiel! Čo si len počne ten človek s
         tými dukátmi!“
   </p>
   <p>
    „Nech ich naloží do sudov miesto kapusty,“ smeje sa chudorľavý.
   </p>
   <p>
    Serbijancova žena, čistá ako včera, doniesla chleba, čerstvého syra, košeta, šunky —
         vôbec čo sa našlo. Ba i dakoľko vajec na mäkko. Ja som sa s veľkou chuťou naobedoval.
         Pečienky v Nikšići som sa iba dotkol, rátajúc na krčmu Serbijancovu. Pivo sa míňalo, ako sa
         len u Serbijanca môže míňať. Prišiel nám na pomoc i postilión. Elegantný šuhaj ostal v
         prednej. Sedia tam dedinčania a dakoľko ženičiek, medzi nimi nevysoká starenka so synom,
         štíhlym šuhajom v bielej dolame i bielych nohaviciach a opánkach. Je to učiteľ v jednej z
         blízkych dedín. Môj sused prisadol k starenke, objíma ju a nasilu by ju chcel vybozkávať.
         Chcel by ju napájať vínom a rakijou, ale stará ukazuje na pohár s limonádou.
   </p>
   <p>
    Úbohá dievčina sa medzitým prechádza po hradskej hore-dolu. Brat na ňu, ako vidno,
         vonkoncom zabudol. No ona sa konečne osmelila a vstúpila za ním do hana. Vraví mu čosi
         ticho.
   </p>
   <p>
    „A čo ti je náhlo? Dobrých ľudí neopúšťaj. Dôjdeme, duša, neboj sa. Tu máš, napi sa. Kto
         nepije, bude banovať; lenže pozde banovať. A čo sa mraštíš, srdce moje?“
   </p>
   <p>
    Nešťastné dievča vyšlo zase len pred han.
   </p>
   <p>
    Za mojím prišlo pivo, čo rozkázal chudorľavý. Je to, ako som vyrozumel, kupec z Nikšića
         a cestuje do Podgorice. Človek, ako vidno, dosť scestovaný, skromný, striedmy a proti
         cudzincovi úslužný bez hraníc. Konečne sme museli prijať i od Falstafa. Je pravda, že on
         odpil svoju porciu svedomite, nuž ale predsa takýto kšeft nedonesie ho nikdy na zelenú
         ratolesť.
   </p>
   <p>
    Ale z druhej strany musí sa mu dať, že je za krčmára naozaj ako stvorený. Hostí miluje.
         Tak i teraz vzdor veselosti tu v bočnej, vyšiel do prednej a obrátiac sa k elegantnému
         šuhajovi: „Hybaj,“ rečie, „medzi ľudí, ti bibas. Čo sa lížeš tu s babami, a to ešte
         starými, až boh uchovaj. Na, vypi a — mirna Bosna“ (tichá Bosna — basta.) Podal mu plný
         pohár piva.
   </p>
   <p>
    Ten ho vytrúsil na dúšok.
   </p>
   <p>
    „No tak. Nechže bude tam i piva, keď je už tam i čert i diabol i jeho stará mať,“
         doložil v smiechu Serbijanac. „Keď piť, nuž piť. Králevič Marko
    <sup>
     [
     <a class="footnote" href="#ftn.id2592692" name="id2592692">
      196
     </a>
     ]
    </sup>
    vypil odrazu vedro vína, ale — ale…“ a položil prst na čelo, kde taká poetická
         myšlienka skrsla… „ale sa nikdy neopil…“
   </p>
   <p>
    „A ja som vari opilý!“ urazil sa mladý človek.
   </p>
   <p>
    „A kto ti čo hovorí.“
   </p>
   <p>
    „Ja som nie ani najmenej. Stavme sa, že si ty väčšmi.“
   </p>
   <p>
    „Aha — aha!“ rozosmial sa Falstaf. „Ja pijem, koľko unesiem. A to je, synku, máločo
         menej od králeviča Marka. Môžeš mi veriť.“
   </p>
   <p>
    Medzitým i komandír počal sa prechádzať hore-dolu po hradskej. Zunovalo sa mu čakať v
         diligencii, ktorá sa nehýbe.
   </p>
   <p>
    Kupec mi ho ukázal a žmurkajúc rečie:
   </p>
   <p>
    „Ó, nevojde on, nevojde…“
   </p>
   <p>
    „Možno sa mu nechce,“ na to ja.
   </p>
   <p>
    „Ah, ťažko mu do vrecka siahnuť. Ja ho poznám. A čo je tamto tej?“ Priblížil sa k
         posteli, kde leží dosť mladá ženská, poprikrývaná kobercami, ale sa nevyzliekla. Vidno, že
         má horúčku.
   </p>
   <p>
    „A čo ťa bolí?“ spytuje sa jej kupec.
   </p>
   <p>
    „Nič. Trochu hlava.“
   </p>
   <p>
    „Tu je doktor. Mohol by ti predpísať…“
   </p>
   <p>
    „Ach, mne prejde. Netreba!“ zvolala v strachu, a schúlila sa ešte lepšie pod kobercami.
         Snáď, aby sme ju neuriekli.
   </p>
   <p>
    Konečne sme sa vyhrnuli od Serbijanca. Netreba spomínať, že nás zase vybozkával, ako
         svedčí. Vsadli sme do diligencie nemálo radostní, že nieto už tu môjho elegantného suseda.
         Spriatelil sa s tými v prednej a že s nimi pôjde pešky, myslím na Orju Luku a či kde.
   </p>
   <p>
    „Šťastná mu cesta,“ odobruje komandír. „Dosiaľ bolo s ním ťažko a čo by bolo teraz!
         Aspoň čo sme tu, sme všetko ľudia…“
   </p>
   <p>
    A skutočne bolo nám omnoho pohodlnejšie, menovite mne, čo som sedel sám na prednom
         sedisku. Horúčava nepúšťa. Čím sa diligencia spúšťa nižej, tým je i horúčava väčšia.
   </p>
   <p>
    Kupec a ja sme v Orej Luke vypili čiernu kávu. Komandír sa poprechádzal za ten čas po
         mestečku. V Danilovom Grade odišiel sa napiť vody na fontánu a my s kupcom odišli sme do
         mestečka, bez neho. Vystúpiac z hana, nikde sme nemohli zazrieť komandíra, ktorý, nedá sa
         tajiť, vyhýba sa hanom ako svätenej vode. Kupec sa veľmi zabáva na komandírovej skúposti.
         Vlečie ma do každého hana, len aby on musel vyčkávať v diligencii. I pretvaruje sa pred ním
         akoby bol bohvieaký márnotratník. Komandír na to nehovorí nič, len vraská čelo. Ináče mne
         sa komandír zdá byť človek dobrého srdca až na ten mešec, ktorý vie stískať tvrdo. Myslím,
         že ho stojí dosť trápenia, keď vidí, ako my rozhadzujeme groše nič po nič. Mne to odpúšťa,
         ale vidím, ako kupcom pohŕda pre toto nekupecké mrhanie. Ostatne celé mrhanie záleží v tom,
         že dve šálky kávy stoja najviac šesť grajciarov.
   </p>
   <p>
    Keď sme vysadúvali v Danilovom Grade do diligencie, rečiem postiliónovi:
   </p>
   <p>
    „Či ty vieš, kde býva vojvoda Mihajlo?“
   </p>
   <p>
    „Ako by nevedel?“
   </p>
   <p>
    „Teda zastaň, keď k nemu prídeme. Ja musím vystúpiť.“
   </p>
   <p>
    „Dobre.“
   </p>
   <p>
    „Moje veci pošli na hotel Európa, keď prídeš do Podgorice.“
   </p>
   <p>
    Postilión privolil.
   </p>
   <p>
    „A čo máš za robotu u vojvodu?“ spýta sa komandír udivený. „Vari ho znáš!“
   </p>
   <p>
    „Nemám to šťastie. Ale mám ísť stadiaľ na Duklje.“
   </p>
   <p>
    „Ah, Duklje!“ odvetil s výrazom zľahčovania. „A čo tam máš na Duklju? Bol si tam kedy?“
   </p>
   <p>
    „Nikdy. Práve preto by chcel vidieť.“
   </p>
   <p>
    „Veď sa i vyplatí!“ zvolal v smiechu. Staré múry — i to v zemi. Dakoľko rozlámaných
         stĺpov. Dakoľko roztrieskaných plôch s literami. To je Duklje. Čo máš na tom vidieť?“
   </p>
   <p>
    „Aby to videl. Musí to predsa mať dáku cenu.“
   </p>
   <p>
    „Cenu — cenu! Ako komu. Prichodia Francúzi, Angličania, Amerikáni — to sa dá pochopiť.
         Ale ty! Človek zdravého rozumu, nenatresnutý! A či ho chceš fotografovať?“
   </p>
   <p>
    Rozosmial som sa. On sa rozpaľoval ešte väčšmi.
   </p>
   <p>
    „A nebol si ty na Soline?“ spytuje sa ma.
   </p>
   <p>
    „Akoby nie.“
   </p>
   <p>
    „Tam to máš i väčšie, i krajšie. Bárs i tam škoda bolo prekopávať krásne vinice kvôli
         starým haraburdám. Nuž ale nech majú, keď to radi hltajú. Ale Duklje! Do čertovej matere. A
         kedy sa to chceš vrátiť do Podgorice?“
   </p>
   <p>
    „Dnes večer, to sa rozumie.“
   </p>
   <p>
    „Dnes večer!“ rozosmial sa chutne, akoby bol počul najväčšiu naivnosť. „Ah, prosím ťa!“
   </p>
   <p>
    Ja som sa prestrašil. „Čo — ak ma efendi naschvál vábi na Duklje, aby ja bol prinútený
         ostať zajtra tu. Ktovie, čo on má za úmysly…“ Prišiel mi na um „dopust“, skoro vypršaný.
         Pozajtre zas „Graf Wurmbrand“ spoločnosti Lloyda zakotvený v Kotore. Čo, ak ho zmeškám? A
         potom dnes som utrmácaný. Nechce sa mi do polnoci prevŕhať sa po kamení. I podgorickú
         večeru nemožno prepustiť po nikšićskom pôste. Ale i slovo treba držať. A ja som ho dal
         predvčerom večer efendimu. On ma bude čakať, taký tučný ako je — a ja ho tam nechám, nech
         čaká? Čo by myslel o mne, ktorého tak srdečne privítal v svojom dome…“
   </p>
   <p>
    Vyznám, že som si nevedel rady ani sem ani tam. Keď okolo piatej zastala diligencia, ja
         som bol rozhodnutý, že vystúpim a nech bude čo chce.
   </p>
   <p>
    Skočil som teda chytro na cestu a odberám sa od mojich druhov.
   </p>
   <p>
    „A či si sa zblaznel!?“ kričí komandír v ustrnutí. „Nechoď, ak máš boha pri sebe. Kýho
         čerta tam nájdeš!“
   </p>
   <p>
    „Musím. Efendi by ma čakal. Nebolo by svedčné, aby ho mal za blázna. To i ty uznáš.“
   </p>
   <p>
    „A čo efendi!“ pohodil prudko rukou. „On je blázon. Také idey! Prosím ťa…“
   </p>
   <p>
    „Nemožno.“
   </p>
   <p>
    Žmurkol som na postilióna, on pošibal, diligencia sa pohla. Komandírova hlava zjavila sa
         v obloku. Kričí na kočiša ako na ratu.
   </p>
   <p>
    „Čakaj, pasja noho! Čo náhliš! Čakaj ho, ak si Srbin…“
   </p>
   <p>
    No kočiš šibe kone bezohľadne a obzerajúc sa na mňa, smeje sa na komandírovom strachu.
         Diligencia sa oddialila, no ešte sa ozýva komandírov hlas.
   </p>
   <p>
    Zamyslel som sa, prečo sa ten človek tak bojí o mňa. Veď to vyzerá, akoby sa ja vyberal
         do najtemnejšej Afriky. Najskôr ešte si vysvetliť toto excentrickou povahou a nervóznym
         rozčúlením tohto človeka. Vidno, ako mu svaly tváre kedy-tedy zaihrajú, i prsty sa zatrasú,
         keď je medzi nimi cigareta. Nedá sa uprieť, priveľa kúri tento človek.
   </p>
   <p>
    Nuž čo ako, budem sa mať na pozore. Ak je Duklje ďaleko, ani naň nepôjdem, ale
         jednoducho vrátim sa zaraz s efendim do Podgorice.
   </p>
   <p>
    Prešiel som mostom za Zetu. Na brehu stojí neďaleko stará, čierna kula, dobre zachovalá.
         V nej musí bývať vojvoda Mihajlo. Tu bližšie je novšia budova na poschodie. Krčma možno a
         možno škola. Dom je čisto obielený, ľahko, že to bude škola. Potom hrá sa okolo nej asi
         tucet detí, preháňajúc sa po brehu rieky. Pred domom je hrubá klada, na nej sedí starec v
         dolame kávovej farby a kúri tuho z čibuka. Šedivé fúzy ožlkli mu od dymu a nikotínu.
   </p>
   <p>
    „Prosím vás, starý,“ prihovoril som sa mu, keď som ho prv pozdravil a mimovoľne mu začal
         vykať, „či je toto dom vojvodu Mihajla?“
   </p>
   <p>
    „Áno, synko. A čo mu nesieš?“ A povstal z klady a pristúpil ku mne.
   </p>
   <p>
    „Vojvodovi nenesiem nič. Ale mal ma tu čakať X efendi z Podgorice. Hádam ho i poznáte.“
   </p>
   <p>
    „Veľmi dobre. Ale dnes som ho tu nevidel.“
   </p>
   <p>
    „To možno poslal sem svojho zaťa, Y, ak ho poznáte.“
   </p>
   <p>
    „Akoby nie. Dobehuje často na tom svojom kolovrátku, čo ho volajú bicykel. Ale ani on tu
         nebol.“
   </p>
   <p>
    Hm — zamyslel som sa trochu. A čo teraz?
   </p>
   <p>
    „A čo myslíte, starý — koľko treba odtiaľto na Duklje a nazad?“
   </p>
   <p>
    „Ani pol hodiny.“
   </p>
   <p>
    „Skutočne?“
   </p>
   <p>
    „Čestné slovo.“
   </p>
   <p>
    Vidno, že komandír nikdy nebol na Duklji, ani nemá pochopu, kde to Duklje leží, bárs
         možno sto ráz prešiel popri ňom. Ostatne v tom niet nič zvláštneho. Ja som Choč vídal každú
         chvíľu osemnásť rokov. Prichádzali naň všakoví turisti každé leto, dakedy až z Varšavy: a
         ja, čo som sa pod ním narodil a pod ním býval, do dvadsiateho roku som mu nevystúpil na
         končiar. Zato som vytrvale sníval o Parnase.
   </p>
   <p>
    „A či by potrafil sám?“
   </p>
   <p>
    „To je ľahko. Čuješ, ty malý — he!“
   </p>
   <p>
    Pribehol chlapec asi dvanásťročný, ktorý sa naháňal s deťmi po brehu. Nosí široké gate a
         vykasanú košeľu ani dáky „bašík“ z Veľkej Revúcej.
   </p>
   <p>
    „Zavedieš tohto pána na Duklje. Poukazuješ, vysvetlíš im všetko, ako svedčí.“ A obrátiac
         sa ku mne: „Odviedol by ťa ja, ale vidíš, ja som starý.“ Zasmial sa melancholicky; spoza
         žltých fúzov začerneli sa mu dva zuby ako eben.
   </p>
   <p>
    Pustili sme sa chodníkom pomedzi polia. O chvíľu sme prišli k múru, prisypanému zemou,
         kde rastie tŕnie a tráva. Múr starej Diokley. Preskočili sme ho a našli sa v ktorejsi
         „ulici“, možno na námestí. Lenže domov nevidíš, iba ak kde-tu trčí pozostatok solídneho
         múra spod zeme. Rozbité plochy s kusmi nápisov sú poopierané sem a tam. Zub času tu už
         dokončil svoju robotu. Z diela Diokleciánovho o dakoľko rokov nezostane ani pamiatky.
         Chlapec ti ukáže ešte kus mozaiky, ktorou bola vyliata podlaha ktorejsi dvorany. No i tá
         nebude dlho trvať: dažde, slnce a nadovšetko holomráz rozdrobí ju na piesok.
   </p>
   <p>
    Zrúcanín sa vidí málo, ešte sú pod zemou. Chudobní Vasojeviči každý rok prekopajú jeden
         kus. Platia ich kukuricou. No vykopávanie pokračuje pomaly. Štát má konečne potreby omnoho
         naliehavejšie, menovite štát taký chudobný. Preto i rozsiahlosť zrúcanín dnes sa nemôže
         určiť. Na každý pád nebudú tak rozsiahle ako solinské, kde leží v rumoch hlavné mesto
         starého Ilyrika, sídlo kráľov i cézarov rímskych.
   </p>
   <p>
    Chlapec by chcel nasilu vzbudiť vo mne obdiv nad Diokleou. „Toto je nič. Počkaj, keď ti
         ukážem kostol!“ A tento kostol mi spomína celou cestou po mŕtvom meste. Nechal si ho na
         ostatok. A skutočne ten je najväčšmi zachovaný. Múr dosahuje niekde i výšku dva-tri metre.
   </p>
   <p>
    „Vidíš, toto ti je kostol,“ zvolal víťazoslávne. „Pravdepodobné je…“ upotrebil naozaj
         výraz „pravdepodobné“, ktorý výraz som ešte nikdy nepočul z úst dieťaťa sedliackeho.
         „Pravdepodobné je, že to bol kostol pravoslávny.“
   </p>
   <p>
    „Ešteže čo!“ zadivil som sa ja. Na takú vec by ja nikdy nebol pomyslel. „A z čoho ty
         zatváraš, že je to kostol pravoslávny?“
   </p>
   <p>
    „Obrátený bol oltárom k východu. A každý chrám pravoslávny musí byť obrátený k východu.“
   </p>
   <p>
    „To ti je nie dôkaz. Bársktorý kostol môže mať oltár náhodou k východu.“
   </p>
   <p>
    Chlapec sa sklamal vo mne, ktorý som mu odporoval viac len zo zábavy, aby ho podráždil a
         prinútil ďalej dôvodiť. No chlapec už o kostole nehovorí.
   </p>
   <p>
    Pýta sa ma:
   </p>
   <p>
    „A ty si nie pravoslávny?“
   </p>
   <p>
    Vidíme, kde on hľadá príčinu môjho odporovania.
   </p>
   <p>
    „Veru nie, syn môj.“
   </p>
   <p>
    „A hovoríš po srbsky!“
   </p>
   <p>
    „Touto rečou hovoria mnohí, čo sú nie ani pravoslávni, ani Srbi.“
   </p>
   <p>
    „Áno, latini.
    <sup>
     [
     <a class="footnote" href="#ftn.id2593249" name="id2593249">
      197
     </a>
     ]
    </sup>
    Jesto ich i v Podgorici. A ty, odkiaľ si, ty?“
   </p>
   <p>
    „Ja som ti z Dalmácie predbežne.“
   </p>
   <p>
    „I to srbská zem!“ zvolal chlapec.
   </p>
   <p>
    „O tom sa ešte i múdri ľudia hádajú,“ odpovedám ja. „A medzi múdrych zamiešalo sa dosť i
         pošetilých…“
   </p>
   <p>
    No on sa nedá presvedčiť. Spomína mi, ktoré sú ešte „srbské zeme“. Rozvinul mi program
         politický, nesmierne expanzívny. Nuž hotový Garibaldi
    <sup>
     [
     <a class="footnote" href="#ftn.id2593282" name="id2593282">
      198
     </a>
     ]
    </sup>
    v zárodku. Takéto smelé idey môžu prechovávať len deti, ktorým život neokmásal
         na krídlach perie, alebo tí zriedkaví, šťastní ľudia, ktorých oduševnenie pomlaďuje, tak že
         vlastne nikdy neostarejú. My, bohužiaľ, rodili sme sa a odrástli v epochu, keď sa človek
         rodí, ako barón Bačkorovič,
    <sup>
     [
     <a class="footnote" href="#ftn.id2593306" name="id2593306">
      199
     </a>
     ]
    </sup>
    t. j. hneď tridsaťročný.
   </p>
   <p>
    „A či ty chodíš, synku, do školy?“
   </p>
   <p>
    „Už som vychodil osnovnú školu.“
   </p>
   <p>
    „A vieš písať?“
   </p>
   <p>
    „Viem po srbsky i latinsky.“
   </p>
   <p>
    „A načo ti je po latinsky?“
   </p>
   <p>
    „Ak by chcel byť kupec. Ale mne netreba. My máme pole.“
   </p>
   <p>
    „Môžeš byť i vojvoda,“ zažartoval som ja.
   </p>
   <p>
    „Vojvoda musí byť junák.“
   </p>
   <p>
    „A či poznáš vojvodu Mihajla.“
   </p>
   <p>
    „Či poznám! I ty si ho videl.“
   </p>
   <p>
    „A ktorý to?“
   </p>
   <p>
    „Čo mňa s tebou poslal.“
   </p>
   <p>
    „Teda to bol vojvoda Mihajlo!“ zvolal som nie veľmi potešený.
   </p>
   <p>
    Bolo mi ľúto, že som si dovolil so starým hodnostárom taký familiárny tón. Umienil som
         si, že budúcne si dám pozor na orlíky na čiapke, keď sa s kým zídem, a na prusleky.
   </p>
   <p>
    Hneď na zrúcaninách stretol som pána vyslanca B. s akýmsi neznámym pánom v civile. Za
         nimi dakoľko krokov hrne sa dr. Č. s fotografickým aparátom. Všetci traja majú na hlave
         čiernohorské čiapočky. To znamená tu toľko, ako keby si prijal čiernohorské občianstvo…
   </p>
   <p>
    Páni idú zajtra ráno na Danilovgrad. Stadiaľ údolím Zety na Ostrog, to sa rozumie koňmo.
         Bárs som utrmácaný, závidel som im tento výlet.
   </p>
   <p>
    Dali sme si síce „nashledanou v Podgorici“, dnes večer totiž — no pánov som nevidel už
         ani dnes večer, ani na Čiernej Hore vôbec.
   </p>
   <p>
    Pred domom na klade našiel som môjho starého. Kúri vytrvale, že ho pokrývajú oblaky
         dymu.
   </p>
   <p>
    „Pane vojvoda, odpusťte, že som vás prvej nepoznal. Ináč by si nebol dovolil daktoré
         výrazy.“
   </p>
   <p>
    On pohodil rukou a usmial sa.
   </p>
   <p>
    „Či sa ti nepáči na kávu?“
   </p>
   <p>
    Túžil som čím skôr dostať sa do Podgorice. Zaďakoval som mu a pobral sa dolu Moračou,
         peknou cestou, per pedes apostolorum.
    <sup>
     [
     <a class="footnote" href="#ftn.id2593446" name="id2593446">
      200
     </a>
     ]
    </sup>
   </p>
   <p>
    Na moste Vezírovom stretol som paniu a slečnu efendiho
    <sup>
     [
     <a class="footnote" href="#ftn.id2593460" name="id2593460">
      201
     </a>
     ]
    </sup>
    so snúbencom. Vybrali sa proti mne, keď sa opozdili na Duklje. Príduc k ich
         domu, musel som zase vojsť na pohár piva a na cigaretu. No onedlho sme odišli k hotelu. Tu
         som našiel efendiho v práci s pánmi od magistrátu. Nechali sme ich tak a my odišli zas sa
         túlať po starom meste.
   </p>
   <p>
    Keď sme sa vrátili pod jahodu — slnce zapadlo, muezin vyspevoval na minarete — našli sme
         tu veľmi interesantnú spoločnosť. Okrem pánov, s ktorými som predošle večeral, boli tu páni
         od magistrátu, jeden kapetan, traja brigadíri a ešte jeden cudzinec, ktorý tvorí centrum
         celej spoločnosti.
   </p>
   <p>
    Predstavili ma panstvu, ale spomedzi tých veľa „— ićov“ zapamätal som si iba meno
         brigadíra M., šéfa čiernohorskej artilérie. Pozdejšie som čítal to isté meno medzi
         delegátmi, ktorí pri pohraničnej vzbure v Berani zo strany Čiernej Hory mali uviesť
         poriadok. Je to človek nevysoký, čierny; oko má veľké, výrazné. Môžeš s ním hovoriť i po
         nemecky, rozpráva plynne, ani ktorýkoľvek náš kadet. Bárs vyzerá mladý, už v poslednej
         vojne vyznačil sa ako výtečný oficier artilérie, uviedol do poriadku túto branžu a dnes je
         jej šéfom. Druhí brigadíri sú ľudia starší, vysokí, impozantní. Oblekom sa nedelia od
         ktoréhokoľvek druhého občana. Iba čo nosia čižmy, na prusleku zlaté vyšívanie asi na dlaň
         šíre a na čiapočkách orla s nápisom „Brigadir“ a brigáda tá a tá. Brigád jesto tuším deväť,
         daktorá má len štyri, druhá sedem i osem bataliónov o šesťsto chlapoch. Podľa toho, na
         ktorom území leží dotyčná brigáda. Vojsko tu je podelené dľa krajov a to tak, že plemä
         slúži vždy spolu a nikdy ho netrhajú ani nemiešajú s druhým plemenom. A je to i lepšie,
         lebo vojak má vždy viac odvahy, keď bojuje medzi svojimi. A potom keď padne, alebo je
         ranený, má ho aspoň kto odniesť von z ohňa. Armáda čiernohorská nemá ani dnes ešte sanitu,
         takže vojsko samo musí odnášať svojich ranených. Vozatajstva tiež nemá — potravu a muníciu
         donášajú za vojskom ženy.
   </p>
   <p>
    Pri týchto generáloch nezbadáš ani mak dákej pýchy, alebo tej blahosklonnosti, ako sa to
         vída pri vysokých oficieroch. Držia sa priateľsky, fidélne, a bez ceremónie nielen ku mne,
         cudzincovi, ale i k môjmu sprievodcovi, ktorý v nedeľu, keď bude cvičba, zaujme svoju šaržu
         kaprálsku. Práve tak kolegiálne zachádzajú i s kapetanom.
   </p>
   <p>
    No moju pozornosť nepripútali títo hodnostári, ale ten cudzinec, okolo ktorého sa zhŕkla
         celá spoločnosť. Nosí krpce, ako naši Oravci, s remencami. Má úzke čierne nohavice z
         domáceho súkna i akúsi kurtku prehodenú cez plece, lebo mu je horúce a vyzliekol ju z
         rukávov. Brada je oholená, fúz pristrihnutý, takže nepresahuje kútiky úst. Celý zjav vôbec
         tuho mi pripomína vyšnokubínskeho zemana, ibaže by medzi nimi ťažko našiel človeka takýchto
         požehnaných rozmerov. Nenie vysoký, ale tučný, takže málokedy vidí on špicu svojich
         krpčekov. Iba košeľa z bieleho šifónu, skvele vyžehlená, svedčí, že máme do činenia s
         človekom, zvyknutým západníckemu luxusu. Tento cudzinec, ktorý už tiež nosí čiapočku s
         nápisom N. I.,
    <sup>
     [
     <a class="footnote" href="#ftn.id2593576" name="id2593576">
      202
     </a>
     ]
    </sup>
    je Ranko Tajšić zo Srbska, kompatriot tučného Falstafa, ktorý nás tak
         šumadijsky traktoval.
   </p>
   <p>
    Kariéra tohto srbského sedliaka je všeobecne známa. Člen skupčiny, pozdejšie predseda
         skupčiny, pod radikálnou vládou. Ako taký demagóg bol nepohodlný vláde napredniackej, bol
         vraj i zapletený do protidynastických spiknutí — dosť na tom, musel uskočiť zo Šumadije.
    <sup>
     [
     <a class="footnote" href="#ftn.id2593605" name="id2593605">
      203
     </a>
     ]
    </sup>
    Ako vidíme, Čierna Hora prijala ho pohostinsky, čo Šumadija tak ľahko
         nezabudne. Nuž vidíte, taký je pomer medzi oboma „sesterskými“ zemami. Tesný im je Balkán,
         tesný…
   </p>
   <p>
    Ináč vidno na pánu Rankovi, že je z krajiny konštitucionálnej.
    <sup>
     [
     <a class="footnote" href="#ftn.id2593647" name="id2593647">
      204
     </a>
     ]
    </sup>
    On veru nenie vo výrokoch tak zdržanlivý, ako Čiernohorci, čo sú okolo neho. Čo
         na srdci, to na jazyku. Škoda, že ja nemôžem ho nijako rozumieť, tohto zhovorčivého
         politikára. Hovorí krátko, úsečne a obsažne. Reč sa mu hemží porekadlami a prostonárodnýmí
         výrazmi, ktorých sa už v dnešnej knihe nikde nedočítaš. Srbská a menovite chorvátska kniha
         tiež dosť ďaleko zakerovala od ľudového výrazu a, ako všetky druhé — zmodernizovala sa.
         Neviem, či na svoj prospech. No pán Ranko je politikár, nie kniha. On hovorí tak národne,
         že ho ja nerozumiem. Iba keď vybúši smiech, domýšľam sa, že povedal čosi „šťavnatého“. Nuž
         vidno, že je to osobnosť, ktorá je v stave pútať: nie div, že sa vyšvihol tak vysoko, ako
         málokto zo súčasných sedliakov. Demagóg!
   </p>
   <p>
    Hovorí napr., že sa najradšej túla po vidieku. „Priestolníc
    <sup>
     [
     <a class="footnote" href="#ftn.id2593694" name="id2593694">
      205
     </a>
     ]
    </sup>
    mám potiaľto,“ ukáže hrdlo. A nič sa nebojí, že by dakto mohol vzťahovať výrok
         i na priestolnicu čiernohorskú. Chodí najviac pešo. Ciest sa nedrží. Zabrúsi i do poľa a
         pustí sa do reči so sedliakmi. Ako nefalšovaný Šumadijec zakeruje hneď do politiky.
         Šumadijec by bez nej umrel. Každý, kto sa rodí v tej šťastnej krajine, rodí sa v
         presvedčení, že nosí v ruke ministerskú torbu. Politika sa naháňa všade. V skupčine i v
         kafé šantanu
    <sup>
     [
     <a class="footnote" href="#ftn.id2593714" name="id2593714">
      206
     </a>
     ]
    </sup>
    i na morálnejšom ešte mieste. Na ringu i v kostole, v ministerstve i na
         krstení, pri okresnom i najvyššom súde. A najtuhšie v školách. Otravujúc ňou ako gebuľou
         deti „osnovnej“ školy i mládencov na „veľkej“ škole v Belehrade. Politizuje profesor i
         kočiš, policajt i generál. Nie div, že Ranko Tajšić v takej krajine stal sa chýrnym
         politikárom. Teraz nosí následky. No nech sa nebojí. Vláda sa premení, k veslu prídu
         radikáli a pán Ranko vtiahne s triumfom do skupčiny ako martýr. Známe, že ani jeden kabinet
         nevydrží u nich päť rokov. Ústava musí byť každých desať rokov nová. „Premeniť ústavu“ im
         je tak potrebná vec, ako nám napríklad premeniť košeľu. Iba že sa pritom — bohužiaľ — rozum
         nikdy nepremení.
   </p>
   <p>
    Kvôli hosťovi prišla na stôl rakija, tuším slivovica. Piť pred večerou rakiju na našich
         stranách v Dalmácii vyhlásili by za hotový barbarizmus. Tam sa pije rakija po večeri. V
         Orave a Haliči nedotkli by sa kalíška po večeri za celý svet. Nuž hľa, nesvornosť ešte i
         pri „sklenke“! A Čech vôbec nemyslí na kalištek, kým nemá svojich pätnásť štrichov pod
         svojím pollitrovým „potešením“.
   </p>
   <p>
    Pán Ranko neostal s nami na večeru. Pani generálša s paňou mešťanostovou prešla raz-dva
         popred hotel. Nikto ich nepozdravil, ani neoslovil. No musela na brigadíra mihnúť, alebo už
         dáko ináč mu zakomandovať. On zvolal odrazu: „Zaraz, dušo, v tú chvíľu.“ A skutočne o
         krátky čas odvádza pána Ranka i druhých hostí k sebe na večeru.
   </p>
   <p>
    Večerali sme zase znamenite, menovite ja po dvojdňovom pôste. Prišla na stôl — čo som
         veru v Podgorici neočakával — ryba a to rozmerov obrovských. Chytili ju v Morači. Nebol by
         myslel, že v nej toľká ryba môže odrásť. Volajú túto rybu pastrva,
    <sup>
     [
     <a class="footnote" href="#ftn.id2593791" name="id2593791">
      207
     </a>
     ]
    </sup>
    ale s naším pstruhom nemá nič spoločného, iba dobrú chuť. Pre mňa, privyknutého
         na morské ryby bola pravou delikatesou. Bola len jednoducho varená, ako i daktoré druhy
         morských rýb najchutnejšie sú čo najjednoduchšie uvarené; ešte teplá. Jedli sme ju s olejom
         olivovým a octom, ako vôbec varené ryby. Za stolom nás bolo nešťastné číslo: trinásť, i
         kupec z Nikšića. Každý si ubral svoj kus dľa vôle a ešte ostalo i kuchárkam. Pozdejšie som
         sa dozvedel, že takýchto pastŕv sa loví hodne v Morači. Na „sultánovo“ — deň nastúpenia
         sultána Abdul-Hamida
    <sup>
     [
     <a class="footnote" href="#ftn.id2593822" name="id2593822">
      208
     </a>
     ]
    </sup>
    na trón — keď cetinjské vyslanectvo turecké drží za tri dni traktu, na ktorú
         môže pristúpiť každý, kto chce: nesmie tiež chybovať pastrva z Morače pre gala stôl. Je
         obyčajne tak veľká, že musia vypožičať kotlík z kasárne, keď ju idú variť a majú na ňu i
         extra misu mimoriadnych rozmerov.
   </p>
   <p>
    Po večeri ma čakala veľmi tuhá šarvátka s celou spoločnosťou. Zajtra je Spasovo —
         Vstúpenie — zdržiavajú ma v Podgorici. Navrhujú mi výlet na Žabljak, zámok neďaleko
         Skadarského jazera. Keď som nechcel pristať, zať efendiho ma začal verbovať do Skadra; keď
         som sa vyhováral, že môj pas nenie vidovaný pre Skadar, sľubujú mi, že sa to dá ľahko
         zariadiť. Ale čo robiť — musel som stáť na svojom. „Dopust“
    <sup>
     [
     <a class="footnote" href="#ftn.id2593861" name="id2593861">
      209
     </a>
     ]
    </sup>
    je na vypršaní. Nezbývalo iné, ako rozlúčiť sa definitívne s milou spoločnosťou
         a zaďakovať im, ako sa to u nás robí, „z kamarátstva“.
   </p>
   <p>
    Keď som vošiel do hotela v prízemnej miestnosti, našiel som komandíra. Ustarostený ako
         obyčajne. Nevečeral s nami; kupec nikšićský nevedel mi povedať, kde sa komandír podel, keď
         vystúpil z diligencie.
   </p>
   <p>
    Musel čosi dopočuť, ako ma tam pod jahodou vábili do Skadra a na Žabljak.
   </p>
   <p>
    „A vari ideš naozaj do Skadra?“
   </p>
   <p>
    Nadišla ma vôľa, že ho potrápim.
   </p>
   <p>
    „A čo robiť, keď ťa takrečeno prisilia,“ odpovedám ja.
   </p>
   <p>
    „To sú idey, bože Hospodine! Veď ty nemáš pochopu, čo je Skadar!“
   </p>
   <p>
    „Preto by ho chcel i vidieť.“
   </p>
   <p>
    „Pre pánaboha! Veď ty ponesieš hlavu v torbe! (Nosiť hlavu v torbe = hrať o život.)
   </p>
   <p>
    „Oh, to sa nebojím. Budú so mnou druhí. Bude ma mať kto pomstiť.“
   </p>
   <p>
    „To sú reči! Ty si zblaznel.“
   </p>
   <p>
    „Prosím ťa — turista! Čo môžeš očakávať od turistu?“
   </p>
   <p>
    „A potom máš kartu na diligenciu.“
   </p>
   <p>
    „Vymenia mi ju na pošte na pozdejšie.“
   </p>
   <p>
    „Brate,“ narazil druhým, pokojnejším tónom. „Ty otváraš vetrilá na každý vietor. Ľudia
         od charakteru to nerobievajú. A tak by pekne bolo zajtra na Cetinje! Boli by sme sami. Aké
         pohodlie! Urob mi kvôli…“
   </p>
   <p>
    Keď som mu oznámil, že zo Skadra je nič, ale že pôjdeme spoločne na Cetinje, zaradoval
         sa, akoby bol našiel mešec dukátov. Celý uveličený vyšiel so mnou na poschodie a „aby ťa
         diabli nepokúšali“, vošiel za mnou až do izby. Potom sa odobral, vošiel do susednej a
         zatvoril dvere veľmi pečlive za sebou.
   </p>
   <p>
    Ľahol som, sen ma začal ustatého obletovať — v susednej izbe komandír patroluje neúnavne
         vymeraným krokom hore-dolu… Čo je tomu človeku? Vari ho dačo tlačí na duši, či na svedomí?
         Konečne kroky zatíchli a zvrzgotala posteľ pod ťarchou mohutných kostí. Ohlášajú sa jeden
         za druhým hlboké, ťažké vzdychy…
   </p>
   <p>
    Bolo mi ho ľúto. Už či je to jeho súženie ozajstné, či namyslené, všetko jedno. On je
         bez otázky človek nešťastný.
   </p>
   <p>
    I vo sne sa mi zdalo, že čujem zo susedstva ťažké vzdychy…
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2591607" name="ftn.id2591607">
        191
       </a>
       ]
      </sup>
      <span class="emphasis">
       <em>
        náš Jožko Kohút
       </em>
      </span>
      — Jozef Kohút (1838 — 1900), literárny
               historik
     </p>
    </div>
    <div class="footnote">
     <p>
      <sup>
       [
       <a class="para" href="#id2591676" name="ftn.id2591676">
        192
       </a>
       ]
      </sup>
      <span class="emphasis">
       <em>
        „Onogošt“
       </em>
      </span>
      — staršie meno Nikšića, opevneného mesta na Čiernej
               Hore, ktoré bývalo dôležitou pevnosťou a strategickým bodom pre Turkov. Za vojny
               Čiernej Hory s Tureckom knieža Nikola dobyl Nikšić roku 1877. Mesto potom natrvalo
               pripojili k Čiernej Hore.
     </p>
    </div>
    <div class="footnote">
     <p>
      <sup>
       [
       <a class="para" href="#id2591743" name="ftn.id2591743">
        193
       </a>
       ]
      </sup>
      <span class="emphasis">
       <em>
        kula
       </em>
      </span>
      (z tur.) — pevnosť
     </p>
    </div>
    <div class="footnote">
     <p>
      <sup>
       [
       <a class="para" href="#id2591965" name="ftn.id2591965">
        194
       </a>
       ]
      </sup>
      <span class="emphasis">
       <em>
        topánky „na cúgy“
       </em>
      </span>
      (z nem.) — na šnúrovanie
     </p>
    </div>
    <div class="footnote">
     <p>
      <sup>
       [
       <a class="para" href="#id2592012" name="ftn.id2592012">
        195
       </a>
       ]
      </sup>
      <span class="emphasis">
       <em>
        vystúpil na javisko… kráľ Oidip
       </em>
      </span>
      — ide o postavu z tragédie
               Kráľ Oidip, ktorú napísal starogrécky dramatik Sofokles (okolo 496 — 406 pred n.
               l.)
     </p>
    </div>
    <div class="footnote">
     <p>
      <sup>
       [
       <a class="para" href="#id2592692" name="ftn.id2592692">
        196
       </a>
       ]
      </sup>
      <span class="emphasis">
       <em>
        králevič Marko
       </em>
      </span>
      — syn kráľa Vukašina (1371 — 1394),
               najpopulárnejší hrdina juhoslovanských národných piesní a povestí
     </p>
    </div>
    <div class="footnote">
     <p>
      <sup>
       [
       <a class="para" href="#id2593249" name="ftn.id2593249">
        197
       </a>
       ]
      </sup>
      <span class="emphasis">
       <em>
        latini
       </em>
      </span>
      — rímski katolíci
     </p>
    </div>
    <div class="footnote">
     <p>
      <sup>
       [
       <a class="para" href="#id2593282" name="ftn.id2593282">
        198
       </a>
       ]
      </sup>
      <span class="emphasis">
       <em>
        Garibaldi
       </em>
      </span>
      — Giuseppe Garibaldi (1807 — 1887), taliansky
               vlastenec, bojoval za zjednotenie Talianska proti Rakúsku
     </p>
    </div>
    <div class="footnote">
     <p>
      <sup>
       [
       <a class="para" href="#id2593306" name="ftn.id2593306">
        199
       </a>
       ]
      </sup>
      <span class="emphasis">
       <em>
        ako barón Bačkorovič
       </em>
      </span>
      — narážka na humoristickú postavu z
               prózy. Podivné a skutočné príhody baróna Bačkoroviča; rozpráva ich on sám. Zobral a
               vydal roku 1871 Monte Čerigo. Čerigo bol vlastne Andrej Černiansky (1841 — 1923),
               redaktor humoristických časopisov. V jeho práci ide o voľné spracovanie nemeckého
               Münchhausena.
     </p>
    </div>
    <div class="footnote">
     <p>
      <sup>
       [
       <a class="para" href="#id2593446" name="ftn.id2593446">
        200
       </a>
       ]
      </sup>
      <span class="emphasis">
       <em>
        per pedes apostolorum
       </em>
      </span>
      (lat.) — pešo (ako apoštoli)
     </p>
    </div>
    <div class="footnote">
     <p>
      <sup>
       [
       <a class="para" href="#id2593460" name="ftn.id2593460">
        201
       </a>
       ]
      </sup>
      <span class="emphasis">
       <em>
        efendi
       </em>
      </span>
      (tur.) — zdvorilé oslovenie muža („pán“)
     </p>
    </div>
    <div class="footnote">
     <p>
      <sup>
       [
       <a class="para" href="#id2593576" name="ftn.id2593576">
        202
       </a>
       ]
      </sup>
      <span class="emphasis">
       <em>
        nosí čiapočku s nápisom N. I.
       </em>
      </span>
      — s iniciálkami mena Nikola
               I.
     </p>
    </div>
    <div class="footnote">
     <p>
      <sup>
       [
       <a class="para" href="#id2593605" name="ftn.id2593605">
        203
       </a>
       ]
      </sup>
      <span class="emphasis">
       <em>
        Ranko Tajsič zo Srbska… člen skupčiny, pozdejšie predseda skupčiny, pod
                  radikálnou vládou. Ako taký demagóg bol nepohodlný vláde napredniackej, bol vraj i
                  zapletený do protidynastických vecí — dosť na tom, musel ustúpiť zo
                  Šumdije
       </em>
      </span>
      — Ranko Tajsić (1843 — 1903), srbský politik, vodca
               najkrajnejších srbských radikálov, bol prívržencom dohody s Čiernou Horou. Bojoval
               proti dynastii Obrenovićovcov. Bol obľúbený u srbských sedliakov. Vláda ho
               prenasledovala, preto ušiel do Cetinje. V procese pre atentát na kráľa Milana bol ako
               domnelý osnovateľ útoku v neprítomnosti odsúdený na smrť.
     </p>
    </div>
    <div class="footnote">
     <p>
      <sup>
       [
       <a class="para" href="#id2593647" name="ftn.id2593647">
        204
       </a>
       ]
      </sup>
      <span class="emphasis">
       <em>
        je z krajiny konštitucionálnej
       </em>
      </span>
      — t. j. zo Srbska
     </p>
    </div>
    <div class="footnote">
     <p>
      <sup>
       [
       <a class="para" href="#id2593694" name="ftn.id2593694">
        205
       </a>
       ]
      </sup>
      <span class="emphasis">
       <em>
        priestolnica
       </em>
      </span>
      (chorv.) — hlavné mesto
     </p>
    </div>
    <div class="footnote">
     <p>
      <sup>
       [
       <a class="para" href="#id2593714" name="ftn.id2593714">
        206
       </a>
       ]
      </sup>
      <span class="emphasis">
       <em>
        kafé šantan
       </em>
      </span>
      — varieté
     </p>
    </div>
    <div class="footnote">
     <p>
      <sup>
       [
       <a class="para" href="#id2593791" name="ftn.id2593791">
        207
       </a>
       ]
      </sup>
      <span class="emphasis">
       <em>
        pastrva
       </em>
      </span>
      — (lat. Forella)
     </p>
    </div>
    <div class="footnote">
     <p>
      <sup>
       [
       <a class="para" href="#id2593822" name="ftn.id2593822">
        208
       </a>
       ]
      </sup>
      <span class="emphasis">
       <em>
        Abdul-Hamid
       </em>
      </span>
      — Abdul Hamid II. (+1918), posledný turecký
               samovládca. Vládol v rokoch 1876 — 1909, kým ho turecké Národné zhromaždenie
               nezosadilo.
     </p>
    </div>
    <div class="footnote">
     <p>
      <sup>
       [
       <a class="para" href="#id2593861" name="ftn.id2593861">
        209
       </a>
       ]
      </sup>
      <span class="emphasis">
       <em>
        Dopust
       </em>
      </span>
      (chorv.) — dovolenka
     </p>
    </div>
   </div>
  </div>
  <div>
   <div class="titlepage">
    <div>
     <div>
      <h2 class="title">
       <a name="id2593996">
       </a>
       12
      </h2>
     </div>
    </div>
   </div>
   <p>
   </p>
   <p>
   </p>
   <p>
    Ktosi mi zabúcha na dvere, a to zrovna päsťou. Strhnem sa, a z remesla privyknutý na
         takéto budenie, zakričím zachrípnutým hlasom: „Evo me!“
    <sup>
     [
     <a class="footnote" href="#ftn.id2594016" name="id2594016">
      210
     </a>
     ]
    </sup>
    A pomýšľam v duchu: „Ký to blázon zas išiel ochorieť na lačné srdce?“ No
         spamätám sa, že som v podgorickom „Hoteli Európa“, kam nesiaha dlhá ruka pacientov, a
         načúvam, čo to bol za buchot. No počujem iba odmeraný krok dolu schodmi a potom ako
         odznieva kdesi vo dvore.
   </p>
   <p>
    „Á — komandír!“ svitlo mi v rozospatej hlave. „Ten človek musel zas večerať bláznivé
         huby, ináč by nerobil takéto žarty.“
   </p>
   <p>
    Na hodinkách ešte nebolo ani štyri hodiny. Staré mesto je prikryté ružovým tylom
         svitania. Nuž, kvôli tomuto prírodnému zjavu, ktorý sa opakuje každý deň, nebol by sa veru
         pripravil o hodinu najkrajšieho odpočinku. Menovite, keď ťa miesto odpočinku čaká celá
         hodina nudného vyčkávania na diligenciu. Také vyčkávanie môže rozčúliť i človeka ako som
         ja, ktorý totiž v ceste spávam hlbokým, zdravým snom na akejkoľvek posteli.
   </p>
   <p>
    Obliekol som sa nechutne a zišiel dolu. Idúcky nazriem do kuchyne. Nad ohniskom zíva
         rozospatá kuchárka.
   </p>
   <p>
    Pľasla rukami, keď ma zazrela vo dverách.
   </p>
   <p>
    „Vari i vás zobudil!“
   </p>
   <p>
    „Komandír — čo?“ pýtam sa ja.
   </p>
   <p>
    „Akože! Zburcoval celý dom. Teraz bude dakde v meste.“
   </p>
   <p>
    „Veru, zvláštna obyčaj!“
   </p>
   <p>
    V prízemnej miestnosti našiel som hoteliera. Ani sa nedoobliekal. Je beztak teplo, bárs
         slnce ani nevyšlo. Hotelier tiež spustil dlhú litániu na nešťastného komandíra. „Vstal o
         tretej, museli mu hneď variť kávu, a teraz sa túla kdesi po meste. Mávať takýchto hostí
         častejšie, služba by sa mi rozbehla na všetky strany.“
   </p>
   <p>
    Vyšiel som na ulicu. Mirkova Varoš je celkom tichá, na ulici nevidíš človiečka. Ani
         jatky nie sú otvorené. Vrátil som sa do hotela, kde ma čakala káva, no nie čierna. Nehľadel
         som na to, že je hodina neobyčajná. Môj žalúdok sa dosiaľ drží zdravej študentskej axiómy:
         „Jedz vtedy, keď máš čo.“ I tak som sa „založil“ svedomite čerstvým chlebom a maslom, ktoré
         je skoro tak dobré, ako na Hornej Boci, a ktoré tu k dobrej káve dávajú. Veď ono konečne
         nezaškodí potúžiť sa, keď ťa čaká skoro šesťhodinová cesta v drgotavej diligencii. Pri tej
         príležitosti vyplatil som účet, pri ktorom stalo sa i nedorozumenie. Keď mi ho predložili,
         ja som myslel, že je to účet len za včerajšiu večeru a nocľah — a predošlú útrovu že
         zabudli prirátať, ktorú, odchodiac do Nikšića, nebol som vyplatil. No keď mi hotelier
         dokázal, že sú v tom obe útrovy, ja som pristal, poznamenajúc, že prídem bývať do
         Podgorice, ak sa mi niekedy podarí urobiť šikovný bankrot: totiž ozajstný, nie moderný.
   </p>
   <p>
    Vstúpil i komandír. Ja som mu ďakoval, pravda, ironicky — že ma prebudil.
   </p>
   <p>
    „A psia noha, postilión drichme!“ zvolal rozhorčený.
   </p>
   <p>
    „Vždy lepšie, keď sa vydrichme teraz,“ odpovedám ja, „než aby mu mala cestou celembať
         hlava. Nemáš horšie na svete, ako keď ti kočiš drieme na kozlíku. A druhá výhoda je istota,
         že nás diligencia neodbehne.“
   </p>
   <p>
    „Čerti vzali takú robotu!“ vykríkol. No hneď doložil o jednu škálu nižšie: „A ty si
         vypil kávu?“
   </p>
   <p>
    „Vypil, a to, ako vidíš, bielu. I chleba s maslom kaval, ako ovčí pysk.“
   </p>
   <p>
    „Ako si mohol, kresťanine boží!“ zvolal v udivení. „Dones i mne,“ obrátil sa k
         hotelierovi. „Ale čiernu, rozumieš?“
   </p>
   <p>
    „Brr!“ striasol som sa. „Veď je to otrava!“
   </p>
   <p>
    „To je už druhá.“ A podíduc k dverám, volá do kuchyne: „A nech bude horúca. Chladnú
         nemôžem. Vyzerá to ako pomyje.“ A mocnými prstami šúľa cigaretu.
   </p>
   <p>
    „A ako si spal?“ pýtam sa ho.
   </p>
   <p>
    „Mizerne, brate. Snívalo sa mi, že ma diligencia odbehla. Prebudím sa: jedna z polnoci —
         a už nezažmúril som oka. Ach, bože, hospodine!“
   </p>
   <p>
    „To poďakuj tvojej káve,“ odpovedám ja. „Načo jej piješ toľko? I tie cigarety hlúpe!“
   </p>
   <p>
    „A čo máš na tomto svete, ak nemáš tej kávy a cigarety? Všetko márnosť a trápenie ducha.
         A cigareta ti aspoň očistí myšlienky; a káva im je ako kolomaž kolesu. Zastali by bez nej,
         alebo by vyspevovali v čertovskej disharmónii.“ Medzitým vysŕkal horúcu kávu pomaličky,
         potom sa zobral akosi hurtovne a rečie mi tónom energickým: „Hybajme sa prejsť.“
   </p>
   <p>
    Kto ho videl hovoriť a sledoval jeho prudké, trhavé pohyby, slobodne sa mohol nazdávať,
         že ma zavlečie na dáke opustené miesto a zadávi ma ako šteňa svojimi oceľovými prstami.
   </p>
   <p>
    No keď sme vystúpili na opustenú ulicu, začal už celkom ticho:
   </p>
   <p>
    „Ty si teda doktor — všakver?“
   </p>
   <p>
    „Áno, tak čosi.“
   </p>
   <p>
    „Hovorme vážne,“ napomenul ma s takým smutným prízvukom, že mi úsmev odletel z tváre a
         ona sa celkom doktorsky predĺžila a čelo sa stislo do fercov.
   </p>
   <p>
    „Ja počúvam teda…“
   </p>
   <p>
    „Povedz mi, či vy máte lieku, keď dakoho zachváti žalosť, alebo — ako by sa vyjadril
         jasnejšie? — starosti. Slovom, keď ti je tažoba, akoby sa planina
    <sup>
     [
     <a class="footnote" href="#ftn.id2594244" name="id2594244">
      211
     </a>
     ]
    </sup>
    váľala na teba… Čosi ťa drží neprestajne, strach, nepokoj — a čo ja viem… A
         srdce akoby bolo v kliešťach… Pokoja ani vo dne, ani v noci. Jedným slovom — súženie…“
         Sklonil hlavu a trocha sa odvrátil. Nebodaj, aby uhol môjmu skúmavému oku.
   </p>
   <p>
    „A to je tebe?“ pýtam sa ja, nie bez účasti.
   </p>
   <p>
    „Mne.“
   </p>
   <p>
    „A či smiem vedieť, či tento stav má dáku príčinu?“
   </p>
   <p>
    „Bohužiaľ, má. Starosti — všeličo…“
   </p>
   <p>
    „Nedala by sa tá príčina odstrániť?“
   </p>
   <p>
    „Keby sa dala odstrániť, bol by pokoj, mier v duši, a ja by nehľadal tvojej pomoci.“ A
         okolo úst preletel mu trpký úsmev, pred ktorým som sa zahanbil i ja, i moja veda.
   </p>
   <p>
    „A či si proboval na tú vec nemyslieť?“ útočím ja.
   </p>
   <p>
    „Proboval — a koľko ráz! Ale kto zdolie zvládať myšlienky?“
   </p>
   <p>
    „Hm, hm!“
   </p>
   <p>
    Na tento spôsob prijal som na podgorickej ulici jeho spoveď, či, ako to my voláme,
         „anamnézu“. Bola neúplná, nakoľko mi nezdelil svoje „prečo“. Ja som neurobil ani najmenší
         pokus, aby poodhalil závoj, ktorým zakryl svoje tajomstvo. Ale aby sa vyplnilo písmo,
         vrátil som sa s ním do hotela a vyšetril veľmi pečlive toto silné telo, na ktoré som
         spočiatku hľadel ako na alegóriu zdravia. A skutočne neobjavil som v ňom nič chorobného…“
   </p>
   <p>
    No veda — na šťastie — ani pri takom „negatívnom náleze“ nepríde do rozpakov,
         ponechávajúc si vždy posledné slovo. A v tom má mocného pomocníka, tak nesmierne
         populárneho v dnešných rozčúlených časoch; pomocníka, ktorý unesie všetko, čo len chceš.
         Nervy! I ja som sa utiekol k nemu.
   </p>
   <p>
    „Takúto mi hudiete všetci. Ani sprisahaní!“ zvolal nevrlo.
   </p>
   <p>
    „To ti môže byť na útechu. Aspoň vidíš, že choroba nemá hlbších koreňov.“
   </p>
   <p>
    „Pekná útecha! Keď nosíš červa, ktorý ťa hryzie, mučí… Studená voda, Kneipp!
    <sup>
     [
     <a class="footnote" href="#ftn.id2594344" name="id2594344">
      212
     </a>
     ]
    </sup>
    To viem i ja. No či môže voda vymyť, čo ti je dnuka?“
   </p>
   <p>
    „Premena vzduchu, hory, nové tváre, nové pomery, nevinné zábavy — no a voda tiež: to sú
         naše prostriedky. Ovšem, nedokonalé, ako všetko, čo pochodí od človeka. Pomáhajú, čo hneď
         len čiastočne, ale pomáhajú predsa.“
   </p>
   <p>
    „A čo s človekom, ktorému sú také prostriedky neprístupné? Veď to vyžaduje i náklady!“
   </p>
   <p>
    „No, vodu môže si zadovážiť každý. Konečne máme i lieky, ktoré uspokojujú rozčúlené
         nervy.“
   </p>
   <p>
    „A — jesto teda i takých!“ zvolal s oživenou nádejou.
   </p>
   <p>
    Ako každá, tak i táto vizita skončila sa tým, že prijal odo mňa Rp.
    <sup>
     [
     <a class="footnote" href="#ftn.id2594391" name="id2594391">
      213
     </a>
     ]
    </sup>
    a vložil ho do notesa. Má ich tam hodnú hŕbku: priložil ho k druhým…
   </p>
   <p>
    „A ktovie, či je to nie dáky zberateľ doktorských podpisov!“ začal som ho upodozrievať.
         „Jesto dosť a všakových čudákov na svete.“ A prišiel mi na um jeden taký čudák, ktorý
         nielen že uschováva doktorské recepty, ale si ich dá v apatieke expedovať a liek
         nadobudnutý postaví do armarie medzi ostatné medicíny, a jemu sa hneď zdá, že mu odľahlo,
         keď do armarie pribudla nová fľaška.
   </p>
   <p>
    Môj komandír sa tiež rozveselil. Asi ako človek, ktorý chcel urobiť útok na tvoj mešec a
         úmysel sa mu nad očakávanie vydaril. Zatrúbil i postilión. On skočil, akoby bol vypálil
         kanón z podgorickej citadely. Zbehol na ulicu — no čím bystrejšie zbehol, tým dlhšie musí
         čakať. Ja som totiž naschvál išiel za ním z nohy na nohu. No upokojil sa i on, keď sa
         presvedčil na vlastné oči, ako diligencia stojí nepohnute naprostred cesty pred poštou, a
         ak by jej prišlo na um i utekať, musela by utekať rovno proti nám, kam má obrátené oje.
         Prechodili sme teda voľným krokom.
   </p>
   <p>
    Ako prvú podmienku zdarného liečenia ešte som mu raz položil na srdce, aby sa pri káve a
         cigaretách ohraničil na minimum.
   </p>
   <p>
    „A čo bude potom už zo mňa?“ zvolal s ustrnutím.
   </p>
   <p>
    „Človek, ktorý je, pije vodu, mlieko a žinčicu, spí ako dudy, dobre zažíva a trávi.
         Človek, ktorý sa nikdy nehnevá, netrápi sa o zajtrajší deň, ani o blízke a ďalšie
         potomstvo. Človek, ktorý nemyslí na politiku, na obec, ani na štát — vôbec na nič na tomto
         svete. Budeš jedným slovom človek normálny, ako by sme mali byť všetci do nohy. A čo je
         hlavné, šťastný…“
   </p>
   <p>
    „Ďakujem!“ zvolal už v smiechu. „Takého šťastia mi netreba.“
   </p>
   <p>
    Boli by sme Lombrosovu teóriu
    <sup>
     [
     <a class="footnote" href="#ftn.id2594488" name="id2594488">
      214
     </a>
     ]
    </sup>
    i ďalej roztriasali, lebo komandíra, ako vidno, rozveseľovala, takže pomaly
         zabudol na svojho moriaka — no medzitým ožila i ulica. Zjavil sa na nej jeden brigadír,
         druhý, tretí…
   </p>
   <p>
    „No, toľko generálov som ešte nevidel. Vari ideme na Turčína!“ zvolal som udivený.
   </p>
   <p>
    O malú chvíľu prihrmel koč a z ktorejsi brány vystúpila i okrúhla postava pána Ranka.
         Kráča akoby pošepky v svojich krpčekoch po boku šéfa artilérie. Do voza vstúpil pán Ranko
         bez všetkých okolkov, brigadíri za ním. Rozlúčili sme sa s nimi, lebo oni tiahnu na Spuž a
         my máme cestu na Cetinje.
   </p>
   <p>
    Okolo diligencie naproti tomu utvorila sa skupina civilov, mužských i ženských. Po
         objímaní a bozkávaní vylúčilo sa ich konečne dvoje, chlap a žena. Chlap (alebo ako ho tu
         volajú: „človek“) vtiahol sa k nám a sadol si na predné sedisko. Odfukuje dosť zhlboka,
         lebo nosí pred sebou nemalý výsypok a nad golierom v tyle skáče mu koža, podfutrovaná
         sadlom v dvoch mohutných faldoch. Chcel som mu prepustiť moje miesto, no komandír ma chytil
         od chrbta za kabát a strhol na predošlé miesto.
   </p>
   <p>
    „Tu budeš sedieť, pasja paro!“
    <sup>
     [
     <a class="footnote" href="#ftn.id2594552" name="id2594552">
      215
     </a>
     ]
    </sup>
    zakríkol ma hnevivo.
   </p>
   <p>
    „Tá tam je tvoja?“ pýta sa nového druha zaraz. Rozumie tým ženskú, ktorá sa vyredikala k
         Lukovi, v márnej nádeji, že jej tam nebude diligencia „škodiť“.
   </p>
   <p>
    „Nie, to je — ićka. Ide na Cetinje. Škodí jej, chcela nasilu pešky.“
   </p>
   <p>
    „A čo ju nepustili? Do čerta! Zas opletačky!“
   </p>
   <p>
    Nový druh pohol plecom.
   </p>
   <p>
    „Nech si to sama odjajčí,“ riekol chladnokrvne. „Ja ver za ňu nebudem.“
   </p>
   <p>
    „Keby tak mohol každý!“ zvolal komandír závistlive.
   </p>
   <p>
    „Môže každý, kto chce. A čo sa mám starať o druhého, keď mám svojich starostí desatoro a
         jedenásta v ceste.“
   </p>
   <p>
    „A akých, ak smiem vedieť?“ zvolal som ja.
   </p>
   <p>
    „Každé dieťa jedna starosť. A dakedy vyrastú z jednej dve i tri. A hlava praští…“
   </p>
   <p>
    „No, tvoja môže vydržať,“ zasmial som sa. „Dobrý má fundament.“
   </p>
   <p>
    „To že som tučný! Zachovaj si, čo ti poviem…“
   </p>
   <p>
    „Nuž!“
   </p>
   <p>
    „Malú kopu sena málo oviec žerie. Veľkú kopu sena veľa oviec žerie. A zožraté budú i
         jedna i druhá… Ale načo spomínať haraburdy. Zapáľme si!“
   </p>
   <p>
    Siahol za pás stenajúc, kým vylovil škatuľu, nabitú podgorickým.
   </p>
   <p>
    „Na — vidíš!“ Udrel sa komandír dlaňou v čelo. „Moja škatuľa v čertoch! Zabudol som ju v
         Podgorici.“
   </p>
   <p>
    „A predsa si vstal dosť zavčasu. Mal si ju kedy vziať.“ a dodal som s úsmevom: „A potom
         ustavične ti je v ruke.“
   </p>
   <p>
    „Veď to! Len ako!“ hryzie sa komandír. „A — na biliarde ostala. Nepochybne!“
   </p>
   <p>
    „Nech leží!“ ozval sa tučný. „Pošlú ti ju, telegrafuj. A do tých čias, tuto ti moja.
         Slúž sa.“
   </p>
   <p>
    Náš tučný druh je svetlých vlasov a fúzov. Oblečený sviatočne a v topánkach. Veje od
         neho zámožnosťou a občianskou odmäklosťou a pohodlnosťou. Tureckých hláv mnoho sotva on
         porúbal, ani ich už neporúbe. Myslím, neodsekol by on hlavy ani moriakovi, čo je už robota,
         ako sa nazdávam, ľahšia. Prorokujem mu, že umrie ticho, bez hluku v perinách, ako každý
         solídny mešťan a nie na „bojnom poli“, kde by mu zvonili kanóny a kvílili nad ním víchre.
         Alebo, čo je pravdepodobnejšie, umrie na kanape po dobrom obede.
   </p>
   <p>
    Kým som si ja lámal hlavu o „posledných veciach“, on sa zaboril s komandírom do
         interesantného rozhovoru. Najprv: za čo vyárendoval ktosi rybolov na Morači a o rybolove
         vôbec. Potom o kupectve ovcami, lichvou, o rakiji a víne i o oleji olivovom. Spomína
         Triest, Bari i Marsiliju, ako taký svetobežný kupčík. Dozvedel som sa, že pára dobrých
         oviec stojí v Nikšići sedem zlatých, i koľko centov rýb ulovili tohoto pôstu v Morači.
   </p>
   <p>
    Komandír povie len kedy-tedy slovo. No ono je vždy na svojom mieste. Vidno, že i on
         zapytliači tu i tu do kupectva. A je i omnoho rezervovanejší, než jeho tučný sused.
   </p>
   <p>
    Po rovni sa cesta chytro minula. Pri prvom kopci už zastala diligencia. Žena zostúpila
         na hradskú.
   </p>
   <p>
    „Tu máš! Hneď som si myslel! Čerti vzali takú robotu!“ šomre komandír.
   </p>
   <p>
    Ženička chudorľavá, v rokoch, v krásnej serbijanke, čiernom baršúnovom kabátku a zlatým
         vyšívaním na košeli, potáca sa dakoľko krokov dovrchu, až sa zastaví pri garáde… Teda
         choroba je tu, riekli by sme morská, keby podbehol úslužný sklepník so svetochýrnou
         „šálkou“. Takto nám nepozostáva iba ilúzia, že sme nie na podgorickom poli, ale dakde
         „sull’ Oceano“.
    <sup>
     [
     <a class="footnote" href="#ftn.id2594719" name="id2594719">
      216
     </a>
     ]
    </sup>
   </p>
   <p>
    Keď jej trochu odľahlo, vyštverala sa zas dohora. No nesedela dlho. Prišli serpentíny,
         ona sa pobrala pešo do vrchu. Komandír zosadol tiež. Zdá sa mu, že príde prvej, keď sa
         počne i on namáhať. I mne padne dobre povystierať hnáty. V diligencii ostal kupčík samotný:
         vyzerá tam sťa medveď v prievoznej menažérii.
   </p>
   <p>
    „Či by si ty nevedel,“ začal komandír znezrady. „Ako by sa dalo najkratšou cestou do
         Zűrichu?“
   </p>
   <p>
    „Do Zűrichu? Tam som ešte nebol. Ale môžeme pozrieť konduktora: budú ho mať v cetinjskom
         Grandhoteli.“
   </p>
   <p>
    „Pôjdem do Zűrichu. Možno zajtra. Veď je zajtra parník z Kotora?“
   </p>
   <p>
    „Áno, Graf Wurmbrandt. Pozajtre v noci si s ním v Trieste.“
   </p>
   <p>
    „Ach, bože hospodine! A či sa dá bez pasu?“
   </p>
   <p>
    „Ó, do Švajčiarska áno.“
   </p>
   <p>
    Zachmúril sa. Ako vidno, zas mu to čosi chytilo srdce, ako do klieští. Hlavu naklonil
         hlboko a tak sa uberá dohora.
   </p>
   <p>
    Keď sme prišli na Rijeku, slnce už dobre pripekalo. Spara zase nemalá. Ja som si
         umienil, že pôjdem na pohár piva do hostinca. No komandír sa ma drží tuho a prosí ma, aby
         šiel s ním ku komusi, myslím jeho švagrovi. Ja som sa vzpieral, on nalieha — až sa strhla
         medzi nami formálna hádka.
   </p>
   <p>
    Sveta na ulici mnoho. Ľud pekný, urastený, čisto, ba nádherne vyobliekaný. Všetko to
         hrnie do kostola. Stretli sme akéhosi mladého človeka. Ten sa počne naraz bozkávať s
         komandírom. Vyšlo najavo, že je to švagrov syn, patrne kupec. On urobil mojim protestom
         koniec: zaprosil ma, aby navštívil jeho „malú“, s ktorou sa práve popoludní chcel vybrať na
         Cetinje k lekárom.
   </p>
   <p>
    Vošli sme do jedného z tých poschodových domčekov, ktoré vyzerajú ako hračka, oblepené
         pavlačami, verandami, pekne vystrúhanými z dreva. Z priestranného pitvora, čistého, tiež
         drevom futrovaného, voviedol nás do salónika. Ovialo nás v ňom chladom a nesmiernou
         čistotou. Náradie je moderné, pohodlné a prezradzuje zámožnosť majiteľa. Za nami vstúpila
         obstarná pani v zamatovom kabátku a košeli zlatom vyšívanej, hodvábnej. I kabátik je na
         prsiach a na chrbte bohato vyšívaný.
   </p>
   <p>
    Komandírovi bozkala ruku a on ju bozkal v čelo. Nasledovalo dlhé vypytovanie: „Kako
         Petar? Kako Risto?“ slovom o každom zvlášť. Potom predstavili mňa a posadali sme. Matróna
         stojí, bárs ju komandír tuho núka, aby sadla. Takto stojačky začne mi zaraz rozprávať o
         chorobe dieťaťa. Ja som na druhé zabudol a začal sa cítiť ako v mojej obci. I zaraz na
         počiatku jej rozprávania ponúknem ju kšeftovným tónom, ako to mám obyčaj: „Ráčte si
         sadnúť!“ A hľa, dakedy je dobre mať takéto vkorenené obyčaje. Pani sa uklonila a hneď
         sadla. Keby ju ja nebol ponúkol, bola by ostala stojačky a ja by bol tu zanechal chýr
         človeka neuhladeného. V domoch starosvetských ženská nesmie si sadnúť, kým ju neponúknu
         mužskí.
   </p>
   <p>
    Dieťaťu som našiel zimnicu a predpíšuc medecínu, vrátil sa do salónu. Matka dieťaťa sa
         mi neukázala; no, myslím, kým som ja bol pri chorej, ona tiež nezaháľala. Našiel som stôl
         pokrytý, na ňom pivo a všakové zákusky: syr, šunka a koláče, doma pečené.
   </p>
   <p>
    Dal som sa do nich, najprv zo zvedavosti, pozdejšie — lebo mi chutili. Boli to jemné
         zaliepance, plnené mäsom, druhé špenátom zmiešaným s čímsi, a i tvarožníky. Nuž veci, aké i
         na Slovensku priprávajú ženičky k sviatkom. Pritom nerazia lojom ako nikšićské a pochodia z
         čistých rúk. Komandír iba čo vypil šáločku kávy a zhryzol kúsok surovej šunky. Pozerá na
         mňa, otvára oči, ako to ja pustoším medzi koláčmi. Domáca pani, ako vidím, patrí medzi tie,
         ktorým lahodí, keď vidia hosťa pochutnávať si na ich kuchynských výrobkoch. Usmieva sa,
         núka ma a sľubuje, že ešte donesie. Práve som otieral mastné ústa, keď nám oznámili, že
         postilión trúbi. Hja, tak sa vyvŕšil, keď nebol s nami.
   </p>
   <p>
    Vrátili sme sa na diligenciu.
   </p>
   <p>
    Nad Rijekou sme zas vystúpili. Cesta vedie horou v serpentínach. My sme sa dali rovno
         dohora chodníkom. Hora je dubová, miesty cerová, ani dakde pri Senohrade — chládok z nej
         veje oživujúci po spare na Rijeke.
   </p>
   <p>
    Hora je nielen na bokoch, ale i hore na priestrannej stráni. V nej sú roztratené domy,
         učupené v stromoví. Pri ceste je osamelý han. Za ním z húšte sa dvíha oblak dymu. Komandír
         vstúpil do krčmy, ja som zas išiel pozrieť, čo to tam horí.
   </p>
   <p>
    Na jedno sto krokov našiel som vápenicu.
   </p>
   <p>
    Okolo nej dvaja chlapi, len tak v gatiach a košeliach, zafúľaní ako Cigáni. Nenásytný
         oheň kŕmia tenkým raždím a zelenou chvojinou, ktorej sú tu celé hŕby naznášané. Horí to tam
         a blčí ako v horúcom pekle. Polien, pňov a hŕč, ako vidno, ani neupotrebujú ako ani v
         Dalmácii. Zárobok je toto zaslúžený, „krvopotne“, v pravom slova zmysle. I vápenica je
         vystavená v dalmatínskom štýle. Také asi mohli byť vápenice i okolo veže babylonskej.
         Vystavená je totiž z vápenca, ktorý keď sa vypáli, nezostane z vápenice nič, iba jama, na
         ktorej stála. Pri tomto ohni to potrvá asi dvadsať dní. O peci, cúgoch a druhých pomôckach
         na stupňovanie žiaru, tu tiež ani slychu.
   </p>
   <p>
    Pritom dostačí neveľký dážď, aby vápenica vyhasla, alebo, ak sa začala vypaľovať,
         rozsypala sa ako múka. Z lenivosti a či špekulácie nedali si vápeničiari — práve ako i
         dalmatínski — ani toľko práce, aby aspoň z väčšieho vápenicu pokryli. Ak sa čo podozrivého
         ukáže na nebi, nahádžu na ňu naponáhle chvojiny, ktorá len za krátky čas môže zadržať vodu.
   </p>
   <p>
    Chlapi sa zadivili nemálo tejto návšteve. No dosť skoro sa rozhovorili. Vypytujú sa
         najprv, odkiaľ som. Keď som im pomenoval moje rodisko, pokrútili hlavou, že nevedia, v
         ktorú stranu padne „Jasenovac“, a Orava nevedia, či je to rieka, alebo hora. Ba ani o
         Dalmácii nemajú bárs jasných pochopov. Pastieri — málo sa hýbu zo svojich hôr.
   </p>
   <p>
    Zato sú chlapi skladní, urastení, súci poza bučky.
   </p>
   <p>
    Jeden ma chytil za ruku, vystrel mi dlaň, pohladil ma po nej a dal sa do smiechu. „Aká
         maličká a mäkká! A pozri moja!“ Nuž jeho je i väčšia i tvrdá. „A čo si ty počneš s takou
         rukou? A či u vás ľudia nemajú mozoľov?“
   </p>
   <p>
    „Oj, majú ich i tam dosť. Možno viac ako u vás. Nájdu sa kde-tu i šuhaji, čo by s tebou
         mohli kedykoľvek za pasy: i neviem ako by si prešiel v ich rukách. No to sú tam, kde bývajú
         v horách, ako vy, pasú ovce a odvárajú syr.“
   </p>
   <p>
    „Tak i u vás pasú.“
   </p>
   <p>
    „Akože.“
   </p>
   <p>
    „Ale ty! Tebe musí byť dobre.“ Chytil ma za rameno a ohmatáva mi svaly celkom
         odbornícky. „Všetko mäkké! Čudnovato! Alebo si možno vojvodov syn.“
   </p>
   <p>
    „Ah, z mojich predkov nebol ani jeden vojvodom. To viem iste.“
   </p>
   <p>
    „Tak čím sa zapodievaš, prosím ťa!“
   </p>
   <p>
    „Náukou, môj sokole.“
   </p>
   <p>
    „Aha — hlavička. I to je, brate, ťažko.“
   </p>
   <p>
    „I ako! Vidíš, ako náuka suší. A tvoja robota posilňuje, ozdravuje na tele i na duši;
         rozháňa kadejaké myšlienky; donáša zdravý, tvrdý spánok. Vaša robota je život, naša temnica
         a trápenie ducha. Nuž tak. Váž si ty svoje mozole, ďakuj pánu bohu za ne. Hodny sú viac,
         než všetky náuky tohoto sveta.“
   </p>
   <p>
    „A boga ti, možno si ty pop!“
   </p>
   <p>
    „Ani to nie.“
   </p>
   <p>
    „Hm,“ pokrútil hlavou a zamyslel sa. „Nikto sa nechváli. Ani synovia vojvodskí!“
   </p>
   <p>
    „Doktore, hybaj už, vychladne ti káva. A načo ti je, keď je studená?“ kričí komandír od
         hana.
   </p>
   <p>
    „A ty si doktor! Preto ty máš ruky fajnové.“ Ale zato vyutieral ruku o zafúľané
         nohavice; tú ktorou mi hladil dlaň.
   </p>
   <p>
    Zahrmotala diligencia kdesi na hradskej, približujúc sa ktorousi zákrutou k hanu.
         Odobral som sa od vápeničiarov. Bol som už dosť ďaleko a oni ešte stoja zahrúžení v
         rozhovore. Moja návšteva im podá látky na mudrovanie o behu sveta, kýmkoľvek nebude
         vápenica vypálená.
   </p>
   <p>
    „To je idea — chodiť po vápeničiaroch!“ šomre komandír. „Čo máš na nich, prosím ťa?“ a
         vzdychá sa mu bôľne, patrne nie preto, že som ja bol pri vápeničiaroch. „Daj cigaretu a
         vypi kávu. Beztoho si ju sfušoval.“
   </p>
   <p>
    Vstúpili do hanu kupec i ženička. Komandír rozkazuje krčmárke:
   </p>
   <p>
    „Nalej ešte jednu šálku.“
   </p>
   <p>
    Zadivil som sa, čo ho to nadišlo. Prvý raz, čo rozkazuje v hane. Kupec z Nikšića by
         vlastným očiam neuveril. „A ty“ — obrátil sa k ženičke v záchvate veľkodušnosti, „daj si
         limonádu, alebo čo takého. I rakija je dobrá, keď sa žalúdok búri. Mne robí dobre…“
   </p>
   <p>
    „Ah, mne by zmiatlo hlavu,“ vyhovára sa ženička.
   </p>
   <p>
    „A čo ti ju má miasť!“ zvolal jedovate. „Tá nebola už vtedy na mieste, keď si šla
         vysadnúť. Taká hlava nie je súca na diligencie.“
   </p>
   <p>
    „A keď naši nechceli!“
   </p>
   <p>
    „Vidno — múdre hlavy.“
   </p>
   <p>
    Vošiel i postilión. Komandír zvolal:
   </p>
   <p>
    „Nalej mu tej kávy, alebo už čo volí.“ A siahol do bočného vrecka, z ktorého vytiahol
         ručník v klbku. Rozložil ho, na rožteku je uzlík s drobnými. Vyňal „šesticu“ a položil na
         lavicu. A vidno, keď vyplatil rováš, že mu odľahlo.
   </p>
   <p>
    „Či máš rakije?“ pýta sa ten tučný krčmárky.
   </p>
   <p>
    „Mám — rozkážeš?“
   </p>
   <p>
    „Nie. Ale ak bys’ reku nemala. Mám ju chýrnu. Môžem ti pustiť súdok…“
   </p>
   <p>
    „Pre pána boha — súdok! Kde by ja súdok! Kde slza, kde slza: do roka sa jej neminie
         súdok. Horké súdky! Vari ja predávam! Toľko, že sa čas minie. A súdok ešte…“
   </p>
   <p>
    „No dobre, dobre — čo melieš! Keď ti bude treba, vieš, kde bývam. Daj znať.“
   </p>
   <p>
    Bárs sme v horách, predsa len tu i tu je horúčava. Moji druhovia rozopäli prusleky,
         popustili pásy a ešte vždy fučia, menovite kupčík, z ktorého sa znoj leje cícerkom.
         Postilión poháňa dobre. Boli sme sa čosi omeškali pre ženičku. Čaká nás už iba jeden jediný
         han.
   </p>
   <p>
    Pred ním sme našli ľahučký kočiarik s párom koní, nie práve parádnych. V kočiariku sedí
         ktosi zababušený v šatkách a ručníkoch, obložený vankúšmi. Keď sme sa priblížili, videli
         sme dievča asi pätnásťročné, biele, pleti skoro priezračnej, s jemným nádychom krásneho
         rumenca. Z tejto peknej tváričky vyzerajú melancholicky oči modré, veľké, s dlhými riasami.
         Bolo mi ľúto, že majiteľka takejto tváre je tak ťažko chorá, že ju musia prevážať v
         perinách.
   </p>
   <p>
    V krčme sedí človek obstarný, ale statný. Na tvári mu vidno zamyslenosť, alebo skôr
         zronenosť.
   </p>
   <p>
    „Eh, daj rakije!“ volá komandír ešte vo dverách. Ako vidno, posadla ho dnes mánia
         platenia. „V horúčave najlepšia rakija. A máš čerstvej vody? Dones!“ A jeho pánovité,
         pátravé oko už sa zabodlo do smutného človeka. „Tamtá je tvoja?“ pýta sa, pohodiac hlavou
         smerom ku kočiariku.
   </p>
   <p>
    „Veď moja — moja!“ pokyvuje smutne hlavou. „Na Cetinje!“
   </p>
   <p>
    „Vidím. Do špitála?“
   </p>
   <p>
    „Doňho. Eh, mal som hneď v jeseni, ale… rozhodil ruky, úfalo sa, odkladalo, že bude
         lepšie… A ono čím diaľ horšie. Eh, ťažko!“
   </p>
   <p>
    „A čo jej je, boga ti. Veď vyzerá dosť dobre. A odkedyže je chorá?“
   </p>
   <p>
    „Koleno, môj sokole, koleno. Doktor mi povedal: A vezmi ju domov, nech sa popraví, v
         jeseni ju doveď. A ono v jeseni umrel on! Aký človek! — a umrie, na moje nešťastie…“
   </p>
   <p>
    „Hlúposti! Akoby nebolo druhých, iba ten jeden. Máš ich i teraz dvoch, troch. A koleno
         vravíš?“ zvolal veľmi živo. „A čo — ktorá choroba?“
   </p>
   <p>
    „Povedali čosi — ale kto si zachová! Keby vedel, kde mi je hlava. Všetko sa v nej
         spremiešalo…“
   </p>
   <p>
    „Caries,
    <sup>
     [
     <a class="footnote" href="#ftn.id2595270" name="id2595270">
      217
     </a>
     ]
    </sup>
    nie?“
   </p>
   <p>
    „Tak akosi. A ktovie, čo je dnu? Opucheľ, nevoľa…“
   </p>
   <p>
    „Prosím ťa, pozri, čo je to,“ prosí komandír. A to tak zaujate, že si nemôžem vysvetliť,
         čo ho môže neznáma osoba takto zaujímať. Pripisoval som to dákemu novému vrtochu, na ktoré
         je jeho nepokojná povaha toľme plodná.
   </p>
   <p>
    A ja som nebol práve náchylný vyplniť jeho vrtoch. Nemajúc pri ruke potrebných
         nástrojov, nemôžem ani vyšetriť dokonale chorobné miesto. A z povrchného vyšetrenia nedá sa
         podať vývod, o ktorý ma bude prosiť nešťastný otec. Vyhováral som sa, že v cetinjskej
         nemocnici beztoho ju vyšetria, takže nemá ani zmyslu, aby to robil ja.
   </p>
   <p>
    No, to neosožilo. Otec dievčaťa rozradoval sa, oživol, že o jedného doktora vidí ju
         viac. V tej okolnosti vidí prst boží, záruku ozdravenia. Výhovorky moje neosožili. Musel
         som ísť k vozíku a obzrieť choré koleno.
   </p>
   <p>
    Už z povrchného vyšetrenia vysvitlo, že je kĺb napadnutý a pravdepodobne i kosti
         procesom tuberkulóznym. No pred smutným starým vyslovil som sa rezervovane a hmlisto, takže
         myslím — aspoň som to vyčítal z rozpakov na jeho tvári, že z mojich rečí vybral si máločo
         viac, ako predošlého roku na Cetinji.
   </p>
   <p>
    Prečo som tak pokračoval? Preto, lebo vyšetrenie nebolo dôkladné a z druhej strany chcel
         som i seba ušetriť otupnej povinnosti, raniť ešte horšie srdce nešťastného otca. „Nech si
         to vybavia tamtí hore,“ pomyslel som si egoisticky. Aby vyhol spúste otázok, ktorými, ako
         vidím, ide ma starý napadnúť, vyhovoril som sa, že ma bolí hlava a že odídem kus pešky.
   </p>
   <p>
    A pustil som sa hradskou pomaly dohora. No o chvíľku začujem za sebou kroky. Dohonil ma
         komandír. Na jeho tvári sa zračí veľký nepokoj.
   </p>
   <p>
    „Je to caries? Čo myslíš?“
   </p>
   <p>
    „Je.“
   </p>
   <p>
    „A čo sa s ňou stane!“ zvolal s takým výrazom, že som zastal v ustrnutí.
   </p>
   <p>
    „To závisí od okolností, čo s ňou urobia…“
   </p>
   <p>
    „Okolnosti!“ preriekol ticho, ale hlas sa mu predsa zachvel. „Ak choroba neprešla na
         pľúca: to sú tie okolnosti?“
   </p>
   <p>
    Zastal som znovu. Touto rečou ma komandír zmiatol. „Vari učedlník Eskulapov inkognito!“
         myslím ja. „A či i na Čiernu Horu pritrela sa zvláštna obyčaj, že ľudia radi študujú
         medicínu ex privata diligentia.“
    <sup>
     [
     <a class="footnote" href="#ftn.id2595386" name="id2595386">
      218
     </a>
     ]
    </sup>
    Obyčaj v Dalmácii dosť rozšírená, pestovaná menovite kňazmi a daktorými
         frátrami, ktorá miestami obľahčuje pôsobenie lekárov, neraz zase robí ho ťažším a dakedy
         neznesiteľným. Menovite, keď takí dobrovoľní študenti čerpajú svoje známosti z bachantov z
         minulého stoletia, ktoré imponujú rozmermi, solídnym papierom a väzbou; ale zato na choroby
         hľadia zo stanoviska, ktoré je už dávno prekonané veľkým pokrokom vedy v tomto století.
   </p>
   <p>
    Musel som vyzerať dosť smiešne, lebo ani rozčúlený komandír nemohol sa premôcť, aby sa
         neusmial. No jeho oko sa hneď zaostrilo a skúmavo sa obrátilo na moju tvár.
   </p>
   <p>
    „V prípade, že ju budú operovať: či bude môcť chodiť na nohu?“
   </p>
   <p>
    „Ak sa operácia vydarí,“ doložil som ja. „No i v najlepšom páde pohyb v kolene bude
         nemožný.“
   </p>
   <p>
    „Úbohá!“ vzdychol šepkom, že ledva som ho počul. „To je hrozné nešťastie!“
   </p>
   <p>
    Neodpovedal som.
   </p>
   <p>
    „A ak sa nevydarí operácia?“
   </p>
   <p>
    „To sú všetko otázky akademické, ktoré sa dajú zodpovedať len vo všeobecnosti,“
         odpovedám už trochu netrpezlivo nad takýmto výsluchom. „O tomto prípade ja nemôžem dať
         mienky, to som si hneď vyhradil. Konečne závisí mnoho i od samého chirurga, či prináleží
         škole radikálnej a či konzervatívnej. Keď si už toľko toho prečítal, musíš vedieť, že
         ostatné remedium
    <sup>
     [
     <a class="footnote" href="#ftn.id2595455" name="id2595455">
      219
     </a>
     ]
    </sup>
    je amputácia…“
   </p>
   <p>
    Zľakol som sa. Tvár mu ostala až popolavá, vytreštil oči na mňa v nesmiernej hrúze a
         konečne riekol:
   </p>
   <p>
    „Ach, nehovor mi, zmiluj sa — ak boha znáš!“
   </p>
   <p>
    „Odpusť! Nechcel som ťa uraziť, ani neviem, čím…“
   </p>
   <p>
    A tak napred som bľabotal všeličo, sám nevediac čo. Celý som bol zaujatý zjavom
         zriedkavým: ako sa premáha človek železnej vôle, aby nepodľahol plaču… Prsia mu zťažka
         oddychujú, akoby na nich boli zavalené centy. Zuby má stisnuté, iba čo sa brada potrháva,
         nechcejúc sa podrobiť vôli. Kráča napred prudko a hľadí sa odvrátiť odo mňa, aby zakryl,
         aká borba sa odohráva v jeho tvári.
   </p>
   <p>
    Moja situácia bola nesmierne trápna, vidieť človeka zo železa, keď sa borí zúfale so
         slzami…
   </p>
   <p>
    Nevediac už, čo urobiť, kráčal som mlčky popri ňom. Zastal a, ako vidno, je omnoho
         pokojnejší.
   </p>
   <p>
    „Ty nepochopuješ, prirodzene… Povedal som, že mám ísť do Zűrichu. Už nepôjdem; nie, ani
         za svet.“ Zamĺkol a či skôr hrdlo sa stislo a nemôže prepustiť hlasu. „Nepreniesol by to!“
         vybúšilo z neho prudko, ako keď sa preborí jaz.
   </p>
   <p>
    „A čo to, prosím ťa?“ pýtam sa v ustrnutí. „Alebo ak ti je ťažko, radšej nevrav.“
   </p>
   <p>
    „Mám tam kohosi. Mladý človek. Má caries, tiež na nohe. Čaká sa operácia… Mal som ísť —
         ale nemožno…“
   </p>
   <p>
    A dolu tvárou skotúľali sa mu slzy jedna za druhou a hruď počala vydychovať
         slobodnejšie, i tvár, kŕčovite stiahnutá, sa uvoľnila.
   </p>
   <p>
    „Pomysli si, že by spomenuli amputáciu!“ A oboma rukami sa uchvátil za hlavu.
   </p>
   <p>
    „Netreba zabúdať, že je to v najhoršom páde,“ začal som ja. „Známe, chvalabohu, i veľké
         číslo ozdravených.“
   </p>
   <p>
    „A či bude on medzi nimi!“
   </p>
   <p>
    „Treba čakať a nesúdiť pred časom.“
   </p>
   <p>
    „Veď čakám, čakám. Vidíš sám, ako ma to zjedá…“
   </p>
   <p>
    Keď nás diligencia dostihla, bol už pokojnejší. No na rozhovore sa už neúčastnil. Ten
         som musel prejať ja s kupčíkom, ktorý bol tým živší, čím sme sa viac blížili k Cetinji.
         Komandír hľadí ustavične do kúta diligencie a rozvažuje…
   </p>
   <p>
    Pri Belvedéri zastala diligencia, vstúpila do nej ženička. Nechcela cez mesto sedieť pri
         postiliónovi.
   </p>
   <p>
    Ten zatrúbil, dostavník zastal pred poštou. S kupčíkom a ženičkou rozlúčil som sa
         zbežne, ako sa dá v takej trme-vrme. Komandír, keď sme vystúpili, neokúňal sa ma objať a
         bozkať vo tri vrhy.
   </p>
   <p>
    „Ešte sa snáď vidíme. Zbohom! Možno ma čaká list z Zűrichu. Preň som tak náhlil…“
   </p>
   <p>
    „Aha — rozumiem teraz už, rozumiem.“ A hanbil som sa, že som sa mu cestou vysmieval, čo
         hneď len v duchu, pre netrpezlivosť. „Ak budú zprávy dobré, nezabudni mi ich zdeliť. Ja
         budem v Grandhoteli.“
   </p>
   <p>
    Prikývol hlavou a ešte mi raz stisol ruku.
   </p>
   <p>
    A už sa stratil i on v hŕbe ľudí, ktorí obstúpili dostavníky.
   </p>
   <p>
    „Nech prídete pol hodiny včaššie, boli by ste videli vojenskú parádu,“ vraví mi môj
         protektor. Čakal i on na dostavník a až teraz mohol sa mi priblížiť. „Vidím, že ste mali
         dobrú spoločnosť. Skadiaľ cestuje komandír X.?“
   </p>
   <p>
    „Z Nikšića. Poznáte ho vy bližšie?“
   </p>
   <p>
    „Akoby nie. Schopný človek v každom ohľade.“
   </p>
   <p>
    „Prosím vás, je on ženatý?“
   </p>
   <p>
    „To sa rozumie.“
   </p>
   <p>
    „Má deti?“
   </p>
   <p>
    „Viem, že má synov dvoch alebo troch. Jeden, plane, študuje kdesi vo Švajčiarsku.“
   </p>
   <p>
    Tušil som i dosiaľ, kto je to ten „ktosi“ komandírov. No nezdelil som môjmu protektorovi
         ani slova z výjavu, ktorého som bol svedkom. On ešte doložil:
   </p>
   <p>
    „Divím sa, že vám o ňom nerozprával. Zakladá si na ňom nesmierne…“
   </p>
   <p>
    „Nemal možno kedy,“ odpovedám zamysleno.
   </p>
   <p>
    Môj protektor, ako sa mi zdá, tuší, že za týmito otázkami mojimi skrýva sa čosi
         tajomného. Možno, i moje držanie prichodí mu podozrivým. Aspoň dľa skúmavého pohľadu, ktorý
         upiera na mňa, zatváram, že pobadal na mne akúsi premenu. No ako človek dobre odchovaný a
         vydrezovaný školou života, ktorá má prvý učebný predmet — pretvárku: ani jednou otázkou
         neprezradil, že sa v ňom prebudila zvedavosť, alebo dáke podozrenie.
   </p>
   <p>
    Ja som bol mnoho ráz svedkom výjavov všakových, neraz pohnutých, i tragických — no
         význam, ich dojem hľadel som čím skôr striasť zo seba ako hus vodu. Nenie konečne radosť
         žiadna byť katakombou, v ktorej sú pochované cudzie žiale a bôle. Ak sa ti páči, máš
         beztoho svojich vlastných dostatok na sklade. Táto metóda „striasania“ veľa ráz sa
         osvedčila, no neraz ostalo čosi i prilepené vzdor striasaniu. Tak sa mi zdá, že i dojem
         dnešného výjavu nestrasiem tak chytro zo seba…
   </p>
   <p>
    „Teda vojenská paráda!“ zvolal som s prízvukom, nakoľko sa dalo nepredpojatým a veselým.
         „Škoda! Ale vzdor tomu úfam, že budem mať čo vidieť.“
   </p>
   <p>
    A skutočne hlavná ulica je preplnená svetom sviatočne, ba slávnostne vyobliekaným. Už
         tento vonkajší obraz malej „priestolnice“ dosvedčuje, že sa dnes dialo čosi neobyčajného.
   </p>
   <p>
    „Dnes bol dvor v katedrále,“ poučuje ma môj protektor. „Ministri i vyslanectvá,
         oficiersky sbor a vôbec hodnostári. Po službách božích bola smotra;
    <sup>
     [
     <a class="footnote" href="#ftn.id2595712" name="id2595712">
      220
     </a>
     ]
    </sup>
    na nej bol celý dvor i všetci hodnostári. Po smotre, ako obyčajne býva, vojsko
         defilovalo pred kniežaťom.“
   </p>
   <p>
    „Kňaz sa teda medzitým, čo som ja bol na vidieku, vrátil. Čo tak neočakávane? A či sa mu
         cesta do Londýna nevydarila?“
   </p>
   <p>
    „To sa ma mnoho pýtate,“ usmial sa protektor. „Vo vás čumí utajený reportér. Ostatne,“
         dodal už vážne, „moje styky s dvorom nie sú tak intímne, aby to ja vedel. Snáď starý
         Plamenac — i to neviem. Musíte vedieť, že dôležité akty štátne a diplomatické kňaz vybavuje
         sám a sám: menovite, keď mu záleží, aby dačo nepresiaklo na verejnosť. Tak ani dnes nik
         nevie, či sa mu cesta vydarila alebo nie. A ktovie…“
   </p>
   <p>
    „Ten nepovie,“ doložil som zas ja so smiechom.
   </p>
   <p>
    „A potom vravíte, že neočakávane,“ pokračuje môj protektor, ako vidno, metodicky. „To je
         jeho obyčaj. Neurčil napred, koľko sa zabaví — istotne to ponechal na okolnosti. Potom sme
         ho čiastočne i čakali; dnes je Spasovo, výročná pamiatka bitky na Grahove. A to
         štyridsaťročná! Na Grahove bol vlastne založený čiernohorský štát: kňaz na takej slávnosti
         vystať nemôže bez najdôležitejších príčin. No, a teraz do videnia! Idem k šéfovi!…“
   </p>
   <p>
    „I dnes služba!“ zvolal som zadivený. „Taká slávnosť, ako ste prvej rozprávali, a vy v
         službe!“
   </p>
   <p>
    „No dnes záleží z toho, že doprevadím šéfa k bulharskému agentovi. On sa volá Spasko,
    <sup>
     [
     <a class="footnote" href="#ftn.id2595787" name="id2595787">
      221
     </a>
     ]
    </sup>
    má dnes, ako vy to voláte, „mena“. Najlepšie: stojte pred hotelom. Uvidíte
         ministrov, cudzích vyslancov, vôbec hodnostárov, keď pôjdu na gratuláciu. Daktorí možno už
         i boli. Možno, pobadáte istú maličkosť. Ak áno — zdelíte mi ju. Cetinjská špecialita.“
   </p>
   <p>
    „Uvidíme teda.“
   </p>
   <p>
    Môj neoceniteľný protektor, ako vždy, postíroval ma i teraz výtečne. Pri hoteli stojí
         poschodový domec bulharského agenta, neveľký, ale chutný. Na ňom vytiahnutá zástava veje v
         horúcom jasnom vzduchu. Stojac na svojom poste, vidím hodnostárov, ako vchádzajú a
         vychádzajú onedlho. Ide to akýmsi poriadkom, a sotva bez vyratovania. Možno majú dáky
         ceremoniál, sfercovaný k takýmto formalitám. Medzi skvelé kroje národné, na ktorých sa
         skvejú dosť husto zlaté kríže a hviezdy, vidíš sa tu i tu primiešať chudobný frak a lesklý
         klak. Táto jednotvárna čerň na cudzích vyslancoch najlepšie ilustruje vliv civilizácie,
         ktorá zotiera všetko nápadné, originálne z nás, a robí nás práve tak suchopárnymi, ako je
         ten klak a frak so šosmi.
   </p>
   <p>
    A predsa, vzdor fraku originalita! Kto ho nosí, žiada sa, aby mal i rukavice — no, a
         tých som nevidel ani u nášho vyslanca, vyobliekaného ináč bezvadne. Prišiel i turecký paša,
         pod fezom, s ním vyslanecký radca a sekretár. Ich frak nenie ako náš; golier má stojatý.
         Ale rukavíc nemajú ani oni.
   </p>
   <p>
    Pozdejšie, keď sa vrátil môj protektor od šéfa, zdelil som mu výsledok pozorovania.
   </p>
   <p>
    „To je tá maličkosť, o ktorej som vám prvej hovoril. Rukavice sa nenosia, ani keď sa ide
         k dvoru, ba ani na dvorný ples.“
   </p>
   <p>
    „To musí byť príjemné dámam,“ poznamenal som ja, „ktoré majú krásne ruky. A skutočne,
         tunajšie dámy majú ich zväčša krásne.“
   </p>
   <p>
    Môj protektor sa zadivil, že som mal kedy pozorovať i túto vec. Nuž ale v tom niet nič
         divného. Pekne formovaná ruka pritiahne zaraz pozornosť.
   </p>
   <p>
    „Zato vám čosi poviem o rukaviciach,“ pokračoval som ja. „Bárs sa tu na Cetinji nenosia,
         ja som videl mladého Čiernohorca v Dubrovniku — iste švihák akýsi — ako drobí „bábovku“ do
         kávy, a to v rukaviciach.“
   </p>
   <p>
    „Chcel to dávať nóbl,“ poznamenal môj protektor.
   </p>
   <p>
    „Alebo to bude verejný protest proti dvorným predpisom a opozícia proti kňazovi,“
         doložil som ja.
   </p>
   <p>
    Môj protektor mi neodpovedal. Takej uzavrenosti tiež ľahko nenájdeš na svete, čo tu.
         Zvedavý reportér by tu umrel od zvedavosti a nik by mu ju neupokojil. Ja som čul všeličo
         zvoniť o skrytej opozícii, o nespokojnosti proti kňazovi, menovite medzi mladším pokolením
         vraj rozšírenej. Keď som bol na Čiernej Hore, všakovak som proboval vykutať, čo je na tom
         pravdy — no vždy bez výsledku. Možno som nemal šťastia, že som nenatrafil na zdieľneho
         človeka. V tom ohľade i môj protektor drží sa ku mne ako k človeku celkom neznámemu.
   </p>
   <p>
    Medzitým pristúpil i Tomica so svojím:
   </p>
   <p>
    „Na stolu je.“
   </p>
   <p>
    V salóne som našiel zas oboch pánov pod zrkadlom. Drevený konzul anglický zo Skadra
         vykladá čosi dvornému učiteľovi a to nápadne živo na človeka, ktorému v žilách miesto krvi
         prúdi „van Houten cacao“. Pri mojom stole nesedí živej duše okrem mňa. Misa so silou jedál,
         ktoré mi predkladá Tomica s toľkou ceremóniou, zdá sa mi byť iróniou i na môj čiernohorský
         apetít.
   </p>
   <p>
    Horúčava je cetinjská, dnes ráno ma prebudili privčas: všetko okolnosti, súce, aby sa
         „utiahol do svojej izby“ — výraz populárny u popoludňajších spáčov. Až okolo štvrtej som sa
         prebudil. Šťastie, že som neodospal celú cetinjskú parádu, i môjho protektora, ktorý mi bol
         prisľúbil, že okolo štvrtej ma vyhľadá. A skutočne: len čo som zišiel do brány, už ho
         vidím, ako sa blíži prázdnou ulicou, pod slnečníkom.
   </p>
   <p>
    Pri káve sme sa zabavili hodinku. Ja som mu oddal pozdravy od efendiho a jeho rodiny a
         zdeľoval dojmy z vidieka. Pritom sme mali interesantnú spoločnosť pri susednom stole —
         dvoch pánov a jednu dámu. Páni v bielych šatách páskovaných a bielych klobúkoch. Pekní,
         bielej pleti a svetlých vlasov. Na jednom — dľa držania — vidno, že nie je priučený na
         civil. Starší, telnatejší, drží sa nenúteno a veľmi sa zaoberá dámou, peknou blondínou v
         elegantných šatách. Iste novomanželia, a oficier bude brat dámy, lebo sa na ňu nápadne
         ponáša. Neviem veru, prečo im prekáža svojou prítomnosťou. Hovoria medzi sebou po nemecky.
   </p>
   <p>
    „Kto sú, skade sú?“ na také otázky na Cetinji odpoveď ľahká. Neumrela by ani tetka Trápelka
    <sup>
     [
     <a class="footnote" href="#ftn.id2595993" name="id2595993">
      222
     </a>
     ]
    </sup>
    od neukojenej zvedavosti. Dali sme si jednoducho doniesť hosťovskú knihu a v
         nej sa dočítali, že čo vidíme pred sebou, jeden je pán „X Ritter von und zu Y“ (meno veľmi
         poetické a menovite predikát, akého sa môže dostať takému rytierovi iba v Rakúsku, keď
         oplešivel a vycivel, škrabajúc sa hore rebríkom byrokratickým) „mit Gemahlin“, a druhý
         „Baron Z., k. u. k. Oberlieutenant“,
    <sup>
     [
     <a class="footnote" href="#ftn.id2596018" name="id2596018">
      223
     </a>
     ]
    </sup>
    všetci z jedného väčšieho mesta Hercegoviny. Zadivili sme sa nemálo, keď sme
         čuli, ako oba páni i dáma so sklepníkom a hotelierom zhovárajú sa veľmi správne po srbsky a
         či naški, vlastne — aby sme boli cele korektní — „bosanski“. Treba uznať, že pod správou p.
         Kállaya domáca reč (hoci jej nevieme mena) drží sa vo vážnosti v škole a úrade.
    <sup>
     [
     <a class="footnote" href="#ftn.id2596039" name="id2596039">
      224
     </a>
     ]
    </sup>
    Hľa, i taký Nemec od koreňa, beamter a vojak, musel si ju osvojiť: a môže sa
         prihodiť, že o sto rokov medzi „bosanskou“ šľachtou nenájdeme už len „grófa Kapetanovića“
         alebo „baróna Bašagića“, ale i „gospodina X, vitéza od I do Y“. I títo elegantní hostia
         chodili najprv v rukavičkách, no pred večerou som ich videl bez nich. Zbadali, že na
         Cetinji to nenie „chic“.
   </p>
   <p>
    Tá istá kniha nám prezradila, že na Cetinji sa nachodí na tento čas i starý Sundečić,
         chýrny básnik, bývalý sekretár a agent kňaza Nikolu, alebo ako ho tu všeobecne zovú: „pop Jovo“.
    <sup>
     [
     <a class="footnote" href="#ftn.id2596076" name="id2596076">
      225
     </a>
     ]
    </sup>
   </p>
   <p>
    Ulica medzitým ožila a začala sa plniť bielymi postavami chlapov. Obdivoval som i teraz
         tú chôdzu klátivú, zo strany na stranu, ktorá sa trochu ponáša na chôdzu starých
         námorníkov. Vidíme ju u tých, čo nosia čižmy, ktoré, čo i lakované a ľahké, nepristanú
         čiernohorskej nohe. Preto som i chôdzu nazval „štátnickou“, lebo len hodnostári nosia
         čižmy. Chlapi v opánkach a oficieri, vydrezovaní už v čižmách, majú chôdzu ľahkú,
         čiernohorskú.
   </p>
   <p>
    K piatej hodine tiahnu i cetinjské dámy na gratuláciu k bulharskému vyslancovi. Čo sú v
         europejských šatách, nosia sa dľa najnovšej parížskej módy. No dámy domáce, všetky bez
         výnimky, sú v kroji. Pristane im krásne sukňa do modra, serbijanka plavá, kabátik čierny
         zamatový, zlatom a striebrom vyšívaný a otvorený na prsiach, kde sa vidí biela košeľa,
         vkusne vyšívaná. Panie majú závoj, ktorý od vrchhlavy padá dolu chrbtom. Dievčatá nosia
         čiapočku, spod ktorej visia dva vrkoče. Tento kroj vyniká lahodnou harmóniou farieb; darmo
         je: najkrajší kroj na svete je kroj národný, lebo za storočia ho tvoril a zdokonaľoval
         zdravý vkus národa a nie vrtoch kdejakej potrhlej mašamódky, čo hneď z Paríža.
   </p>
   <p>
    V parku sa už schodí muzika. Hostia z hotela prešli do záhradky, susediacej s parkom,
         popíjajú pivo alebo čiernu kávu. V parku je i dnes dosť prázdno. My sme nesadli do
         záhradky, ale sa opovážili na slnce pred dvorec následníka. Zo záhrady a to z oddielu, kde
         je lawntennis, ozývajú sa hlasy. Dosť veľká spoločnosť dám a pánov prizerá sa hre. Dvorný
         učiteľ, šampión lawntennisu na Cetinji, hrá sa s ktorousi dcérou anglického ministra. Na
         celej hre nieto nič povznášajúceho. Revúcka „longa“
    <sup>
     [
     <a class="footnote" href="#ftn.id2596159" name="id2596159">
      226
     </a>
     ]
    </sup>
    je omnoho interesantnejšia. Potom sa i vyhľadáva zvláštna pasia skákať sem a ta
         za loptou s tým lopárom a to na tomto slnci v malej čiapočke, bárs si vyzlečený do košele
         ako pán učiteľ.
   </p>
   <p>
    Keď sme sa vrátili pred dvorec, zazreli sme i kňahyňu s dámami. Medzi nimi princesa
         Xénia vyniká krásou i vkusným popolavým úborom. Dámy sa prechádzajú na priestranstve
         pieskom vysypanom pod slnečníkmi.
   </p>
   <p>
    Pred vchodom do dvorca, kde je trochu tône, sedí na stoličke impozantný človek, skoro
         celý biely. Modrejú sa na ňom len široké nohavice a černejú lakované čižmy. Hlava i brada
         belejú sa práve tak ako i dolama. Ruky zložil do lona, hľadí kamsi do diaľky, iste stratený
         v myšlienkach pod vplyvom hudby. Kapelník Vimr iba čo nám kývol hlavou od svojho pultu.
         Stojí ako struna, čiapočka na stranu, a rozháňa sa svojím prútikom. Nuž vidno, ako si dá
         záležať, keď koncertuje pred svojím gospodarom. Na prsiach prusleka ligoce sa mu asi pol
         tucta krížov a hviezd. To všetko nadobudol, máchajúc takto týmto ľahučkým prútikom.
   </p>
   <p>
    Pred dvorcom nastal pohyb. Sluhovia, perjanici a oficieri prebehujú sem a tam. Onedlho
         zatiahol kočiar a zaraz vysadli doň kňahyňa a knieža. Len čo sa umiestili, už sa začali
         ticho zhovárať. Rozhovor pretrhli iba na chvíľku, keď bolo treba odpovedať na pozdravy
         biblické i menej biblické. Koč ide ticho, pomaly ulicou, vlastne radom ľudí, ktorí sa
         postavili z oboch strán a pozdravujú svojho gospodara.
   </p>
   <p>
    V druhom koči sa viezla princesa Xénia s bielou Angličankou. I ju čakajú pozdravy na
         všetky strany, ktorá ich prijíma s dievčenskou gráciou.
   </p>
   <p>
    Následník je už zas kdesi na vidieku. Len čo skončila sa paráda a dvorný obed, už
         zanechal „priestolnicu“. Nie div, že rád robí také výlety. Na všetkých stranách kniežatstva
         čakajú ho chutné, prívetivé dvorce.
   </p>
   <p>
    Vyšli sme i my na hlavnú ulicu. Tam sa zosústreďuje všetok ruch mesta. Zdá sa, že ľudia
         ešte nenavykli parku, ktorý je beztak trochu v ústraní. Tu môžeš vidieť i suchú, vysokú
         postavu „popa Iliju“, vojenského ministra Plamenca, ktorý dal Turčínu toľko ráz čudnovaté
         rozhrešenie. V oku mu dosiaľ ihrá staré potmehúdstvo. Kto ho vidí, ako pružno kráča, hlavu
         tríma dohora, nikdy by neuveril, že to starec, ktorý už dávno nosí ôsmy kríž na bedrách.
         Druhí ministri sú všetko proti nemu mladí a Francúzi bez úhony. On hovorí iba po naški,
         bárs na vizitkarte zmodernizoval sa i starý pop, píšuc sa Plamenatz. Práve tak i srbský
         vyslanec a plukovník Mašin
    <sup>
     [
     <a class="footnote" href="#ftn.id2596285" name="id2596285">
      227
     </a>
     ]
    </sup>
    — iste potomok dákeho prisťahovalca z Čiech — píše sa už „alla franca“ Machine.
         Čo urobil so svojím menom náš pán Kužinsky a či, pardón: Kuzsinszky, neviem. Jeho karty som
         nevidel. Videli sme i vyslanca gréckeho, v bielej čiapke, aké nosia kapitáni od Lloyda; i
         tureckého pašu, ktorý len zriedka vychádza zo svojho paláca, hoc je to človek ešte celkom
         mladý a veľmi driečny.
   </p>
   <p>
    Pred domom bulharského vyslanca stojí mladý šuhaj, asi dvadsaťročný. Nie vysoký, ale
         pekný, súmernej postavy. Oblečený je ako oficier, bez dolamy. Prázdne rukávy kabátka
         koketne mu lengajú dolu chrbtom. Na prsiach sa skveje bohaté zlaté vyšívanie, sťa dákemu
         brigadírovi. Čiapočku vsotil na vrchhlavy, ako to nosieva cetinjská „jeunesse dorée“,
    <sup>
     [
     <a class="footnote" href="#ftn.id2596326" name="id2596326">
      228
     </a>
     ]
    </sup>
    spod nej brčkavé vlasy spúšťajú sa na čelo. Tvár je vysmiata, počerná, vľúdna a
         — pekná. Fúziky len čo počínajú šibať. Sedí na nej radosť zo života všetkého, čo ju
         obkolesuje. Oči hľadia dôverčive a veselo ako obyčajne u šuhaja v jeho rokoch, ktorého
         nepotkalo v živote sklamanie a všakové trampoty. Zhovára sa s dámami vyslanca, ktoré sú obe
         v čiernom pre akýsi smútok. Vyslanec stojí pri nich bez klobúka, tak ako bol vyšiel
         vyprevadiť mladého hosťa. Slnce sa nápadne odráža od jeho plešinky, ktorú podchvíľou
         prikrýva dlaňou. Hotový genrový obrázok, pod ktorý by si mohol napísať: „V nedeľu
         odpoludnia na dedine“.
   </p>
   <p>
    „To je kňaz Mirko,“ upozorňuje ma môj protektor.
   </p>
   <p>
    Ja som to uhádol i bez neho. V pohyboch, vystupovaní už zďaleka môžeš súdiť, že je to
         človek, ktorý odrástol v hodvábe. Pritom attitúda
    <sup>
     [
     <a class="footnote" href="#ftn.id2596375" name="id2596375">
      229
     </a>
     ]
    </sup>
    vyslanca a jeho dám tiež by nebola na mieste pred synom daktorého obyčajného
         mešťana. A konečne pleťou a pohybmi veľmi sa ponáša na následníka a ešte väčšmi na sestru,
         princesu Xéniu.
   </p>
   <p>
    On požíva omnoho väčšiu osobnú slobodu, než následník; i vidno, ako ju upotrebuje. On
         vie i zarečniť na rínku, vítajúc bratov z Hercegoviny výrazmi, aké by sa nesmeli ohlásiť z
         úst následníka trónu. Jeho postavenie je vôbec ľahšie, než následníkovo, ktorý je sputnaný
         etiketou na rukách a nohách. Etiketa po poslednej vojne začala sa čím diaľ tým väčšmi
         pestovať a dnes, ako sa hovorí, je skoro tak prísna, ako pri starých dvoroch. Iba v
         obcovaní s národom tej etikety nepozorovať, aspoň u starého kňaza. Kňaz Mirko, ako sa zdá,
         tiež sa vie spod nej emancipovať. On si vyjde peší na prechádzku po meste, i pozhovára sa
         na ulici ako ktokoľvek. Býva vo vlastnom domku, iba čo na obed dochodí k rodičom. Keď sa mu
         zažiada zábavy, alebo rozhovoru, zvolá k sebe mladých ľudí a zabaví sa s nimi nenútene. V
         spoločnosti vyznačuje sa vraj veselosťou a duchaplnosťou. Keď sme ho pozdravili, uklonil sa
         zľahka s vľúdnym úsmevom. Úsmev patril iste môjmu protektorovi, ktorý s mladým kňazom
         Mirkom má dosť časté styky.
   </p>
   <p>
    Prišlo do reči, že som študoval v Prahe, a môj protektor sa ma pýta, či znám architekta
         X, ktorý je teraz na Cetinji.
   </p>
   <p>
    „Veď je to Slovák!“ zvolal som prekvapený. „Môj intímny priateľ. I bývali sme dosť dlho
         v jednej izbe. A čo tu robí?“
   </p>
   <p>
    „Zamestnaný je pri stavbe na rakúskom vyslanectve.“
   </p>
   <p>
    „Hádam zavádza kanalizáciu!“ zvolal som ja, „lebo sa pamätám, že obor môjho priateľa je
         takzvané „vodné staviteľstvo“.“
    <sup>
     [
     <a class="footnote" href="#ftn.id2596449" name="id2596449">
      230
     </a>
     ]
    </sup>
   </p>
   <p>
    „Ach, nie. Teraz vedie celú stavbu vôbec.“
   </p>
   <p>
    „Zvláštno. Človek tak metodický a tak solídna hlava ako mohol presedlať nič po nič z
         jedného oboru na druhý?“
   </p>
   <p>
    Nuž ale nedivme sa ničomu. Svet je pritesný: človek musí probovať i tam i tu šťastie.
         Znám kolegu, ktorý bol vlani okulista, potom chirurg a toho roku už presedlal na
         gynekológiu, ak dnes už „nehoní“ ortopédiu. A môj priateľ možno si zadovážil pri vodnom
         staviteľstve lámavicu a teraz ju lieči suchým staviteľstvom. Odobrali sme sa teda k palácu
         vyslanectva.
   </p>
   <p>
    Bolo treba prejsť celým mestom, a to hlavnou ulicou. Na každom kroku stretneš toho a
         toho ministra, brigadíra, vojvodu alebo už veľkého sudcu. Daktorý i s paňou vyšiel na
         chládok, ktorý sa začína spúšťať na mesto.
   </p>
   <p>
    Nádejný náš palác stojí na vyšnom konci, od Njeguša. Nie je na hlavnej ulici, ale
         vsotený do úzadia. Dom, bočné stavby, záhrady, park — to všetko zaujme veľký priestor.
         Palác je na poschodie, má strmú vysokú strechu, snáď aby neuľahol pod ťarchou snehu. Vo
         fronte má priestranný balkón a sprava i ľava krídlo popri ňom vysotené dopredku. Štýlu
         jednotného nemá, ale robí dojem veľmi milý. Vyzerá ako lepšia vila v kúpeľoch. Keď sa palác
         dohotoví, náš minister bude jediný, ktorý bude mať svoj dom, a to najkrajší v celom meste.
   </p>
   <p>
    V drevenom baráku našli sme môjho priateľa — iba že to nebol on, ale osoba mne celkom
         neznáma. Sedí nad výkresmi a plánmi, utopený v čísliciach. Nuž, môj priateľ nepresedlal,
         ale sa dosiaľ pliačka kdesi po vode ako bocian. Čo robiť, posedeli sme chvíľku v baraku,
         potom prehliadli stavisko a vrátili sa do mesta.
   </p>
   <p>
    „Poďme touto ulicou,“ ukázal mi na paralelnú s hlavnou ulicou — tu nebudeme stretávať
         notáblov a drať klobúk.“
   </p>
   <p>
    I táto je priestranná a čistá. V nej je i rínok, kde môžeš kúpiť denné potreby
         kuchynské. Teraz tu niet predavačov; pod arkádami, ktoré sa veľmi ponášajú na bývalý
         veľkoveský „ratúž“ (iba že sa ti nepredáva „rozóliš“, ako pod ratúžom nášho „mesta“ o
         jarmokoch, menovite na Michala) — pod arkádami tohto tržišťa vysedávajú susedia a susedky v
         rozhovore, ako po našich dedinách v nedeľu a vo sviatok.
   </p>
   <p>
    Priečnou ulicou, ktorá vedie na Belvedér, prebehlo zas dakoľko kočov. Tu zas jazdia oba
         bratanci Petrovićovci na koňoch: tiež na Belvedér, a možno i ďalej. Na návrší, z tej
         strany, kde je Belvedér, pohybujú sa hradskou obe dvorské ekvipáže voľným tempom. Biela
         postava kňaza i stadiaľto sa mohutne odráža od zeleného úzadia hory, popri ktorej vedie
         cesta.
   </p>
   <p>
    Sotva sme urobili dakoľko krokov, idúcky smerom k parku, stretli sme ekvipáž kňaza
         Mirka. Tu už niet hodnostárov na ulici; iba ženičky čo pozdravujú mladého princa, dvíhajúc
         sa ochotne a akosi veselo. Nieto tu dákej silenosti, ani etikety. On im ďakuje srdečne a
         usmieva sa. Na druhú stranu obrátený, nezbadal, že sme zastali a pozdravili. No keď
         spozoroval, čo sa stalo, obrátil sa celým telom k nám na sedisku, salutujúc a ľahko sa
         ukloniac.
   </p>
   <p>
    „Čo pôjdeme do parku, keď všetko ide k Belvedéru!“ protestujem ja. A môj protektor
         privolil ochotne.
   </p>
   <p>
    Viem síce, že zas sa musíme klaňať, nuž ale zaslúži priniesť i väčšiu obeť, keď môžeš
         zato vidieť kňaza i kňahyňu zblízka. Sotva sme boli za mestom a už zahrmeli proti nám
         dvorné ekvipáže. Výrazné oko kňazovo, ktoré toľko ráz zaplanulo ohňom nadšenia, keď
         zablysli v povetrí handžáre jeho bohatierov, toto oko, pevné a prenikavé, spočinulo chvíľku
         na nás skúmavým výrazom. Na náš pozdrav ďakuje vážne a dôstojne. Na tvári kňahyne hrá i
         teraz vľúdny úsmev. Vyzerá s ním, pri svojom mužovi ešte mladšia, než skutočne je. Jej
         plná, okrúhla tvár je naozaj pekná a bez vrások. Iba že je trochu bledá.
   </p>
   <p>
    Teraz už i my sme sa obrátili k mestu, vlastne parku, ktorý je tichý a osamelý. Iba
         jediný človek sa tu prechodí: vysoký s nachýlenou troška hlavou, zriedkavosť to na Čiernej
         Hore. Bárs v čižmách, chôdze štátnickej sa nedrží. Stratil sa v myšlienkach a snáď
         výpočtoch ako Archiméd
    <sup>
     [
     <a class="footnote" href="#ftn.id2596643" name="id2596643">
      231
     </a>
     ]
    </sup>
    nad svojimi cirkulami. Je to minister čiernohorských financií, čo značí
         zároveň: najnešťastnejší financminister na celom svete. Veď aký je to financminister, keď
         nemá jediného financa, ani rešpicienta, ani jednej železnice, ani jedného monopolu, ani
         prirážky, ani odrážky, ani zrážky, ani dane od hlavy, ani od kotla. Či má štemple, neviem —
         ale ak ich má, malý bude mať z nich osoh. Keď nieto jazyčných doktorov a všetky procesy
         vybavujú sa ústne. A čo najhlavnejšie: štajramtu
    <sup>
     [
     <a class="footnote" href="#ftn.id2596666" name="id2596666">
      232
     </a>
     ]
    </sup>
    som tu nikde nevidel. Bohvie, kam ho tak naponáhle zastrčili.
   </p>
   <p>
    Zato má oko bystré, prenikavé, sťa pravý financ, a prehliadol si ma šmahom, sťaby tušil
         u mňa nájsť kontraband. On pozdravil prvý môjho protektora.
   </p>
   <p>
    Pri hoteli sme natrafili i na pána Vimra. Kríže a hviezdy pozosnímal pri západe slnca.
         Snáď by im večerná vlaha neškodila. Takto traja sme sa prechádzali popred dvorec
         následníka, v ktorom je práve tak ticho ako i v parku a celom okolí. Netrvalo pol hodiny —
         ohlásil sa konský dupot za nami. Pri padajúcom súmraku vynorila sa driečna postava kňaza
         Mirka na koni.
   </p>
   <p>
    „Ozajstné živé striebro tento mladý človek,“ poznamenal som ja.
   </p>
   <p>
    „O pol hodiny sa bude vracať vyšným koncom do mesta, prebehnúc celé pole cetinjské,“
         odpovedá môj protektor. „Ak chcete žart, choďte k palácu rakúskeho vyslanectva.“
   </p>
   <p>
    Ktovie, či by sme neboli i tento žart vykonali, keby ma neboli z hotela zhľadávali na
         večeru, vlastne na obed. Rozlúčil som sa s mojím protektorom, zavinšujúc mu „laku noć“
    <sup>
     [
     <a class="footnote" href="#ftn.id2596722" name="id2596722">
      233
     </a>
     ]
    </sup>
    a s pánom Vimrom: „Na shledanou“ pred hotelom dnes večer.
   </p>
   <p>
    Pri večeri som už nezastihol pánov pod zrkadlom. Je pol ôsmej a akurátny Angličan
         nedopustí sa chyby, aby sa opozdil s večerou čo len pol hodiny. To už radšej nech sa zborí
         Indické cisárstvo Jej graciózneho majestátu. Zato mám za stolom novú spoločnosť: mladého
         Albánca.
   </p>
   <p>
    Je to šuhaj driečny, s tvárou trochu židovskou, s ohnutým nosom a trochu vysadnutými
         gambami. Má tesný kabátik, ani nie do pása, vysoký opasok, skoro ako dáky Hrochoťan,
         vyfutrovaný pravdepodobne, ako sa svedčí, napoleónmi. Košeľa sa skveje vyžehlená moderne
         ako vo Viedni. Na prsiach hrajú diamanty v gombíkoch. Iba retiazka hodinková svojou masou a
         ťarchou zlata razí za starosvetským vkusom. Prsty sú tiež rad-radom okupované prsteňmi a
         briliantmi. Pravý Orientál, ktorý v márnivosti nosí celý zlatnícky krám na sebe. Tú nemôže
         z nich vybiť ani jemná, konzekventná výchova otcov jezuitov. Ich koľaj v Skadre je
         navštevovaná mládežou albánskou, pravda, najviac katolíckou a bohatou.
   </p>
   <p>
    Poklonili sme sa jeden druhému, ako sa môže pokloniť človek spod Choča človeku od
         Skadarského jazera. Čo nás môže pútať jedného k druhému? A predsa čosi: výtečná večera v
         cetinjskom Grandhoteli. S Tomicom hovoríme oba: ja po srbsky, on po francúzsky, pravda, cum
         grano salis.
    <sup>
     [
     <a class="footnote" href="#ftn.id2596792" name="id2596792">
      234
     </a>
     ]
    </sup>
    Tomica sa tiež nesmie dať zavliecť ďaleko od Conversationsbuchu
    <sup>
     [
     <a class="footnote" href="#ftn.id2596805" name="id2596805">
      235
     </a>
     ]
    </sup>
    do francúzskej konverzácie. Stratil by v nej čižmy, a nohy neviem, či by
         vytiahol. No v svojom „djelokrugu“
    <sup>
     [
     <a class="footnote" href="#ftn.id2596819" name="id2596819">
      236
     </a>
     ]
    </sup>
    je obstojný, ba výtečný Francúz. Len von z neho zostal by on máločo lepší
         Francúz odo mňa.
   </p>
   <p>
    Pánu Vimrovi som dal „na shledanou“, t. j. že sadneme si zase pred hotel, budeme načúvať
         spevu dievčeniec z penzionátu, alebo si krátiť čas dobrými čiernohorskými anekdotami a
         jednou cestou vyprázdnime dakoľko fliaš dobrého plzenského. No ešte za večera donesú mi
         lístok a to — čo ma opravdu zarazilo — od môjho protektora, s ktorým som sa — nieto pol
         hodiny od tých čias — bol definitívne rozlúčil, totiž za dnešok, Lístok je písaný, čo ma
         ešte väčšmi prekvapilo, po taliansky. Aby vraj po večeri prišiel do hotela Rajnvajn, že tam
         nájdem známych…
   </p>
   <p>
    „Čo to môžu byť za známi!“ lámem si ja hlavu. No prestal som ju skoro lámať, lebo načo
         ju lámať, keď z nej nič nevylámeš. Vybral som sa na udané miesto naverímboha, alebo ako sa
         to tu povie: što bog da i sreća junačka. A s týmto heslom Jelačića bána
    <sup>
     [
     <a class="footnote" href="#ftn.id2596866" name="id2596866">
      237
     </a>
     ]
    </sup>
    na ústach zahol som do ulice, kde sa medzi druhé domce učupil i hotelík pána
         Rajnvajna. A „sreća junačka“ mi poslúžila. Pán Rajnvajn sám čakal ma pred svojím hotelom „z
         osobnej sympatie“. Nebyť tej sympatie, nebol by do jeho hotela potrafil do zajtra rána,
         alebo by bol musel do každého domu ísť na próbu. Cetinje ešte nemá ulice osvetlené a tak
         tabuľu na hoteli nemožno prečítať.
   </p>
   <p>
    Známych som našiel v malom reštaurantíku: pána staviteľa z vyslanectva a môjho
         protektora. Nuž písmo neklamalo ani najmenej.
   </p>
   <p>
    „Vedeli sme, že budete sami, a my sme tu tiež sami. Rajnvajn utopil dakoľko plzenských
         vo vode: zložme vašu samotu a našu dovedna, nech vidíme, čo to vykvitne.“
   </p>
   <p>
    Tento večer strávil som ozaj príjemne. Pivo nám rozviazalo po troške jazyky a ja sa
         nebadal, iba keď ma nadišla stará nálada: keď som sedával s kamarátmi pod istým stĺpom za
         istým stolom a na čele stola známa figúra „starého Prošta“,
    <sup>
     [
     <a class="footnote" href="#ftn.id2596920" name="id2596920">
      238
     </a>
     ]
    </sup>
    ktorý čím sa väčšmi blíži polnoci, tým častejšie a mocnejšie zahrmí svoje
         historické: „Silentium!“
   </p>
   <p>
    Hovorilo sa po nemecky, srbsky, česky, taliansky — hovoril každý dľa toho, ako mu
         narástol zobák. A keď som ja začal s pánom staviteľom po slovensky, pán Rajnvajn sa začal
         božiť, že on ma rozumie, lebo že videl dosť Wasserpoliakov.
    <sup>
     [
     <a class="footnote" href="#ftn.id2596956" name="id2596956">
      239
     </a>
     ]
    </sup>
    A prečo taký Babylon na Cetinji? Pán inžinier nevie ešte po srbsky. S
         Rajnvajnom hovorí teda po nemecky, i s mojím protektorom, ktorý po nemecky rozumie, ale
         odpovedá po srbsky. Ja s pánom inžinierom po slovensky a on so mnou po česky a môj
         protektor nás rozumie. Konečne ja s mojím protektorom po srbsky, ktorý zabehne neraz, dľa
         starého zvyku i do taliančiny, menovite keď mi má zdeliť niečo interesantného. Do tejto
         babylonskej miešaniny zamiešal sa ešte jeden prvok:
   </p>
   <p>
    „Monsieur de X?“ ozval sa veľmi príjemný hlas odo dverí.
   </p>
   <p>
    Obzreli sme sa, no nezazreli nikoho. Kto protektora zazval, čaká iste na koridore. Môj
         protektor vyskočil a zmizol tiež v tme koridora.
   </p>
   <p>
    „Oho! V túto hodinu na Cetinji!“ zvolal som ja. „To razí nápadne čímsi ako rendezvous.“
   </p>
   <p>
    Architekt sa usmial potuteľne a zažmurkal, ako vie len Mošna
    <sup>
     [
     <a class="footnote" href="#ftn.id2597000" name="id2597000">
      240
     </a>
     ]
    </sup>
    zažmurkať. Aké spôsobnosti nevyvolá v človeku takéto dobre chladené plzenské!
   </p>
   <p>
    Protektor sa vrátil veľmi skoro. Keď som mu zdelil naše podozrenie, odpovedal:
   </p>
   <p>
    „Áno. Je emancipovaná, veľmi vzdelaná i — slávna.“
   </p>
   <p>
    „Kto je to teda, ak smiem vedieť?“
   </p>
   <p>
    „Prečo nie? Madame Adam?“
   </p>
   <p>
    „Či je i ona tu?“
   </p>
   <p>
    „Od dakoľko dní.“
   </p>
   <p>
    „A nevidno jej nikde.“
   </p>
   <p>
    „Ako pravá Parížanka, večerom ožije. No a tu večerom idú spať.“
   </p>
   <p>
    O polnoci sme vyzdvihli „sedenie“. Pán Rajnvajn vzdor protestom doprevadil ma sám do
         Grandhotela, opakujúc mi neprestajne, akú má osobnú sympatiu ku mne. V hoteli i kaviarni
         panuje už hlboká tichosť. Všetko sa odobralo na odpočinok.
   </p>
   <p>
    Ráno nebolo ešte sedem hodín, keď som zišiel na priestranstvo pred hotelom. Sotva som
         vypil kávu, už som videl kňaza Nikolu v kočiari. Uberá sa možno na vojenské cvičište, alebo
         na rannú vychádzku po poli cetinjskom. Zas je celý biely, biely je i slnečník, čo drží nad
         hlavou. Slnce už v túto hodinu sa cíti dokonale. Ulica je živšia, než bola v pondelok ráno
         o tomto čase. Celý rad mešťanov už stál pred poštou, keď tadiaľ sa previezol kňaz. Ináč i
         dnes sa čujú od kasárne salvy a z kameňolomu mocné detonácie.
   </p>
   <p>
    K deviatej prišiel môj protektor. Odišli sme po meste a na trh cetinjský. Sveta je tu
         hodne. Najviac ženské sedia pri svojich batohoch a košoch. Môžeš kúpiť všakovej zeleniny, i
         hrášok a fazuľu v strukoch, špárgu i šalát. Inde zas voňajú čerstvé jahody. Tamto zas
         skupina žien s košmi, v ktorých sú sušené ryby vône veľmi intenzívnej. Tu zas celý rad s
         pagáčmi syra čerstvého i údeného, ktorý na ďaleko zaráža lojom. Niektoré dohnali na
         koníkoch bremeno suchého dreva.
   </p>
   <p>
    Prechádzajú sa tu slúžky s košíkmi na rukách a robia „províziu“ na dnešok. Dámy
         cetinjské, ako to v Prahe vidíš, darmo by si tu hľadal. Skryté sú po domoch za bielymi
         záclonami. Pre ne až popoludní nastúpi „deň“, keď sa ide na posiedky a na kávičku.
   </p>
   <p>
    Pred jedenástou mi dal Tomica zas dokonalý „zajutrak“. Diligencie stoja pred poštou.
         Odobral som sa od pána hotehera, od Tomicu a pri diligencu od môjho dobrého protektora,
         ktorý musel pospiechat do úradu. Jeho ochota mi pobyt v čiernohorskej priestolnici nemálo
         spríjemnila. Priestolnica táto, ktorá neposkytuje vo dne ani večer žiadnej zvláštnej
         zábavy, aké sme naučení hľadať po sídelných mestách, zunuje sa veľmi skoro menovite
         človeku, ktorý nemá práce a nevie sa zabaviť sám so sebou, alebo ktorého národný byt
         nezaujíma. Preto počujete veľmi často žaloby na dlhú chvíľu, ktorou trpeli tu ľudia.
   </p>
   <p>
    A tak vidím okolo seba zase len cudzie tváre. A predsa nie! Tu, hľa, môj malý Luka,
         hľadí zo strany, „či by, alebo či by nie“. Konečne sa musel rozhodnúť, „že by“ — hádam mi i
         z tváre vyčítal, že by to ani mne nebolo proti vôli. Pristúpil k diligencii a podal mi „z
         hlbokosti“ ruku s noblesou, akej je len on schopný, a zavinšoval. „Srećan put!“
    <sup>
     [
     <a class="footnote" href="#ftn.id2597143" name="id2597143">
      241
     </a>
     ]
    </sup>
    Bárs je oholený — ešte od pondelka — šuchol som mu do dlane dva cvanciky.
         Salutuje mi dôstojne, ani „veliký súdac“
    <sup>
     [
     <a class="footnote" href="#ftn.id2597158" name="id2597158">
      242
     </a>
     ]
    </sup>
    dáky. Zaujatý Lukom ani som nespozoroval, že sa blíži komandír. Vystúpil som z
         diligencie proti nemu.
   </p>
   <p>
    Podal mi ruku a pozrúc na mňa významne, rečie mi:
   </p>
   <p>
    „Ja predsa len pôjdem. Píše mi, že nebude operácia.“
   </p>
   <p>
    Vidno na úbohom človeku, že dýcha voľnejšie. I tvár je urovnanejšia.
   </p>
   <p>
    Vyslovil som mu svoje potešenie a radosť.
   </p>
   <p>
    Postilión zatrúbil, ja sa odobral od komandíra a vstúpil dnu.
   </p>
   <p>
    Diligencia sa pohla a ja spomedzi všetkých pánov v skvelých krojoch a lakírkach vidím
         len spokojnú tvár malého Luku, ktorý sa rozkročil naprostred ulice a kýva mi rukou, a tvár
         komandírovu. Kývol mi ešte raz a zmizol za uhlom priečnej ulice…
   </p>
   <p>
    Až teraz vidím, že som nie sám dnu. Sedí pri mne Albánec, ten istý, s ktorým som večeral
         včera.
   </p>
   <p>
    „Mnohosľubná spoločnosť!“ pomyslel som si. „Keby to bol aspoň anglický konzul zo Skadra!
         Ten by vysedel bez slova i do Turíc. Ale toto krv nespokojná — oprobuje zaraz hovoriť.“
   </p>
   <p>
    Ani som nedomyslel, už sa mi oproboval prihovoriť po francúzsky.
   </p>
   <p>
    Urobil som posunok a la „Nemá z Portici“,
    <sup>
     [
     <a class="footnote" href="#ftn.id2597234" name="id2597234">
      243
     </a>
     ]
    </sup>
    ktorý i po francúzsky znamená: „Excellenz, nix dajč!“
    <sup>
     [
     <a class="footnote" href="#ftn.id2597252" name="id2597252">
      244
     </a>
     ]
    </sup>
   </p>
   <p>
    Rozosmiali sme sa obidvaja a tým bola zahájená táto mnohosľubná konverzácia.
   </p>
   <p>
    No on proboval sondovať z druhej strany — a nie bez osohu. Začal po taliansky s peknou
         výrečnosťou veneciánskou, ako sa hovorí na našich ostrovoch, a tým otvoril mi ranu, ktorá
         od Podgorice ešte nezarástla. Pýtal sa, či hovorím po taliansky.
   </p>
   <p>
    „Ši šiňór!“
    <sup>
     [
     <a class="footnote" href="#ftn.id2597284" name="id2597284">
      245
     </a>
     ]
    </sup>
    odpovedám ja. „Asi od štyroch dní hovorím dosť obstojne.“
   </p>
   <p>
    „Molto bene!“
    <sup>
     [
     <a class="footnote" href="#ftn.id2597299" name="id2597299">
      246
     </a>
     ]
    </sup>
    pokyvuje on. A keď sa pýta ako na skúšku, kde je nový palác rakúskeho
         vyslanectva.
   </p>
   <p>
    „Vidíte ho tuto z pravej strany.“ A ukázal som mu hrdo na koketnú budovu, ktorá bola
         práve vyskočila spoza druhých domov.
   </p>
   <p>
    A už to šlo ako po masle. Treba i uznať, že takýto svetobežný Albánec je omnoho
         inteligentnejší — čo sa týče reči — než napríklad Angličan alebo Nemec. On sa usiluje
         uhádnuť napred zmysel tvojich slov. Nečaká nikdy, kým sa sám vyhrabeš spod zrúcanín
         nezriadeného rečového materiálu. Pomáha ti, a keď sa ti vyšmykne chyba, nezasmeje sa, ale
         mlčí, alebo ťa nepozorovane opraví. A vôbec ti dokazuje svojou ochotou akúsi vďačnosť, že
         sa kvôli nemu namáhaš, aby si sa mu stal ako-tak zrozumiteľným.
   </p>
   <p>
    Nie tak nadutý Nemec, ktorý vyžaduje od každého „vzdelaného“, aby hovoril nie po
         nemecky, ale ten dialekt, v ktorom sa zrodil on sám. Mne sa v Štajerskom Hradci prihodilo
         toto: Oslovil som doktora na istej klinike po nemecky, pravda len literárnou nemčinou — on
         otvoril ústa od divu a díva sa na mňa ako teľa na nové vráta.
   </p>
   <p>
    Keď sa dozvedel, že som doktor, hodil mi cele bezohľadne do tváre: „Veď vy neviete po
         nemecky!“ A to v svojom štajerskom dialekte.
   </p>
   <p>
    „Ja uznávam, že nehovorím práve plynne po nemecky,“ odpovedal som ja. „Probujme teda
         niektorú druhú reč. Možno, hovoríte po česky.“
   </p>
   <p>
    „Ah — to už nie,“ odvetil opovržlivo.
   </p>
   <p>
    „Po chorvátsky.“
   </p>
   <p>
    Pokrútil hlavou.
   </p>
   <p>
    „Teda po maďarsky.“
   </p>
   <p>
    Otvoril ešte väčšmi oči.
   </p>
   <p>
    „Po slovensky!“
   </p>
   <p>
    Usmial sa.
   </p>
   <p>
    „Bohužiaľ, viac vám už nemôže ponúknuť ani Slovák, z ktorých je skoro každý hotový
         slovník.“ A tu som ho zaskočil ináč. „Ponúknite vy teraz mne dáku reč.“
   </p>
   <p>
    „Ja hovorím po nemecky,“ odpovedá mi, „a čítam po francúzsky a čosi po taliansky.“
   </p>
   <p>
    „I ja čítam po anglicky, preto som ani nespomenul, ako ani taliančinu. Ale odpusťte, ja
         vás musím pripraviť o jednu ilúziu.“
   </p>
   <p>
    „Ktorú?“
   </p>
   <p>
    „Že vy nehovoríte po nemecky, ale len po štajersky, ako ktorýkoľvek človek, ktorý školy
         nevidel. Keby ste vedeli dokonale svoju materinskú reč, literárnym jazykom by ste aspoň
         rozumeli, keď už sa nemôžete naučiť hovoriť.“
   </p>
   <p>
    „Oho!“
   </p>
   <p>
    „Veru tak!“
   </p>
   <p>
    A zdvorilému pánovi obrátil som chrbát a obrátil sa k sestre-opatrovnici, ktorá ma
         predsa len rozumela.
   </p>
   <p>
    Nuž môj Albánec je gentleman od hlavy do päty. Natíska mi svoje cigarety, ktorých má
         veľkú zásobu ešte z Podgorice. Cestuje zo Skadra predbežne do Kotora a stadiaľ do Bari v
         kupeckých záležitostiach. Dal mi i kartu. Meno mu je Philippo.
   </p>
   <p>
    Keď som mu povedal, že som bol i v Podgorici, vyhrešil ma, prečo som neprišiel do
         Skadra.
   </p>
   <p>
    „Nemal som kedy,“ odpovedám ja.
   </p>
   <p>
    „Len povedzte radšej pravdu. Báli ste sa.“
   </p>
   <p>
    „Ubezpečujem vás, že som sa nebál.“
   </p>
   <p>
    „Ja Albáncov poznám trochu z vlastnej skúsenosti. Vídam ich po dalmatínskych prístavoch.
         Ba daktorí boli i mojimi pacientmi. A všetko to boli ľudia honetní.“
   </p>
   <p>
    A skutočne Albánec v cudzom svete drží sa bezúhonne; nie ako napríklad Talian, alebo,
         vyznajme — i náš Slovák, ktorý len do tých čias dá niečo na seba, kým ho vidia — totiž
         ľudia z jeho dediny.
   </p>
   <p>
    Môj súdruh mi rozpráva o Skadre, o Albánii, z ktorej, ako vidím, pozná len najbližšie
         okolie Skadra a kraj prímorský. Čo ako, ale predsa len ťažko i jemu odhodlať sa tadnu — tam
         je osie hniezdo. Omnoho dôkladnejšie, než svoju vlasť, pozná napríklad Itáliu, ktorú
         scestoval, ako i kraje ležiace na Adrii. On, človek bohatý, neodvislý, dobrý je „patriota“.
         Ale snahy za samostatnosťou Albánie považuje za púhu utópiu.
    <sup>
     [
     <a class="footnote" href="#ftn.id2597489" name="id2597489">
      247
     </a>
     ]
    </sup>
   </p>
   <p>
    „Malé štátiky na Balkáne nedajú sa udržať,“ dôvodí on. „Nemajú dostatočných podmienok k
         existencii. Vidíme Srbsko — onedlho uvidíme i Čiernu Horu… A potom nám by to nebolo ani na
         osoh. My sa musíme primknúť k veľkej dŕžave, ktorá nám doma zavedie poriadok a otvorí
         tržiská naším produktom. A taká dŕžava môže byť len jedna,“ dodal, ukloniac sa mi, akoby
         oddával kľúče Albánie do daru.
   </p>
   <p>
    „Teda naše mocnárstvo!“ zvolal som ja.
   </p>
   <p>
    „Áno. Vaša dŕžava má budúcnosť na Balkáne. I dokázala dosiaľ, čo vie a čo môže. Pozri
         okupované krajiny!“
   </p>
   <p>
    „Dosiaľ som v nich nebol,“ odpovedám ja. „Lebo ako vidíte, na Čiernu Horu som mohol i
         bez pasu, a do okupovaných krajín vyžaduje sa pas, a to extra. Prečo — ja neviem.“
   </p>
   <p>
    „Bude taký poriadok,“ doložil on. „A to nerobí nič. Len nech je poriadok a každému
         jednaká pravda.“
   </p>
   <p>
    „Amen!“ ja na to. „Ale ešte jedno. Nebojíte sa vy invázie cudzích elementov, aké
         zaplavili i okupované zeme? Menovite vy, kupci?“
   </p>
   <p>
    „A čo nám to môže škodiť?“ zvolal rozjarený. „Priemysel a kupectvo nech je v rukách
         neviemakých, ostáva v zemi a dvíha jej hodnotu.“
   </p>
   <p>
    „To je pravda!“
   </p>
   <p>
    „No a nám sa tej invázie netreba toľme báť. Naši kupci i teraz vychádzajú v Trieste,
         Bari i kdekoľvek, lebo sú dobrí kupci. Nie sme my tak pasívni, ako Vlasi v okupovaných
         zemiach. Lebo keby neboli fatalisti: vláda im postavila školy v ich vlastnom jazyku. Nech
         sa učia a cudzinec im neuškodí.“
   </p>
   <p>
    „I to je pravda,“ prisvedčil som. „Keď ti raz kultúra vtrhla do zeme, podmaň si ju, nech
         ti ona slúži. Ináč ťa odnesie, ako povodeň odnáša stromy v lese.“
   </p>
   <p>
    Toto je zmýšľanie pána Philippa, ktoré, ak je všeobecné, naša monarchia môže byť
         spokojná. Konečne taká veľká dŕžava musí mať kolónie, kde proletariát sa môže prichytiť,
         ináč by nespokojnosť vyvolala krízu. Všetky veľmoci majú ich, iba naša nie. Zato kupectvo a
         priemysel upadli pomerne k iným zemiam.
   </p>
   <p>
    Koniec tohto rozhovoru bol, že som mu sľúbil prísť do Skadra, ak ešte kedy budem v
         Podgorici. Nech mu navrhnem, aby sme sa hneď ta vrátili, neviem, či by nebol pristal.
   </p>
   <p>
    V Njeguši nám premenili kone. Miesto ustatých pripriahli čerstvé, mocné. Veď ich i
         treba, keď sa diligencia bude vracať hore Lovčenom. Tu sme ostatní raz pili nikšićské a
         užili po kúsku syra. Že sme blízko hranice, poznáš i po cenách. Tu ti syra a chleba
         nepridávajú darmo k nikšićskému, ale musíš zaň platiť.
   </p>
   <p>
    Tu som zapálil dve cigarety odrazu. Môj druh sa smial a oprašoval svoje hrozitánske
         pulidery, prachom posadnuté, k veľkej radosti detvákov njegušských. Nie sú to vlastne nič
         iného než sukňa, sfercovaná nad členkami. No sú to predsa len pulidery hodvábne, a stoja
         viac, než náš celý oblek.
   </p>
   <p>
    Keď som zazrel zas veľkolepé more, prestierajúce sa donekonečna, a čarokrásnu scenériu
         Boky, srdce mi zabúchalo radosťou. Radosťou, že som mohol vyplniť svoju dávnu túžbu, a
         druhou radosťou, že sa vraciam k domovu, povinnostiam. Človek musí mať i povinnosti k
         harmonickému bytiu.
   </p>
   <p>
    Prišlo mi na um, že mám hŕbku cigariet, daktoré medzi nimi až z Podgorice. Nechal som
         toľko, koľko sa ich dá vykúriť po Kotor. Ostatok som sa hotovil vyhodiť oblokom.
   </p>
   <p>
    „Čo to robíte?“ chytil ma sused za ruku.
   </p>
   <p>
    „Financi ma chytia.“
   </p>
   <p>
    „Ale nebojte sa. Vidíte, i ja nosím cigarety i dohán.“ A ukázal mi ho naozaj dosť veľký
         pak. „A ja to všetko pekne prepašujem.“
   </p>
   <p>
    „Vám je ľahko. Do vašich puliderov môže sa zmestiť celá dalmatínska réžia dohánu a
         finančná direkcia k tomu.“
   </p>
   <p>
    „To je predsudok. A na ten predsudok trpia i financi. Zato prehmatávajú takrečeno iba
         pulidery a druhého si nevšímajú. A ja viem iný spôsob.“
   </p>
   <p>
    A po Kotor nerobil nič iného, iba čo rozdelil veľký pak na malé paklíky a tie postrkal
         do vnútorných vreciek svojho tesného kabátka. A je tam vreciek na všetky strany celý
         systém. Tam našli útulok i moje cigarety. Čo povyťahoval zo svojich vreciek — i objemný
         pugilár — popchal všetko do vreciek môjho kabáta.
   </p>
   <p>
    Táto dôvera k neznámemu ma väčšmi zadivila, než ostrovtip jeho.
   </p>
   <p>
    „Financi sú predpojatí. Myslia si, že Albánec môže pašovať len v nohaviciach. A ono má i
         kabátik.“
   </p>
   <p>
    „No odstáva vám priveľmi.“
   </p>
   <p>
    „I tomu je spôsob.“ A vtisol sa do kúta diligencie a z druhej strany oprel som sa ja oň.
         Po tomto prešovaní vrecká už neodstávali tak bezočivo.
   </p>
   <p>
    „Teraz už nepozostáva, iba aby vám nechal váš dohán a ja s vaším pugilárom odvirgal do
         Ameriky,“ zažartoval som.
   </p>
   <p>
    „V Itálii i také niečo mohlo by sa stať. Ale tu, to je nemožná vec…“
   </p>
   <p>
    Tak sa stalo, že až domov doniesol som za hrsť cigariet. Podotýkam, že nás v Kotore
         neprezerali, ani vôbec nikde. Teda márny strach.
   </p>
   <p>
    Dakedy sa mi vidí, že som cestu nevykonal v skutočnosti, ale iba vo sne. V taký čas
         zapálim cigaretu a pri jej dyme uverím samému sebe.
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2594016" name="ftn.id2594016">
        210
       </a>
       ]
      </sup>
      <span class="emphasis">
       <em>
        „Evo me!“
       </em>
      </span>
      (chorv.) — Tu som.
     </p>
    </div>
    <div class="footnote">
     <p>
      <sup>
       [
       <a class="para" href="#id2594244" name="ftn.id2594244">
        211
       </a>
       ]
      </sup>
      <span class="emphasis">
       <em>
        planina
       </em>
      </span>
      (chorv.) — hora
     </p>
    </div>
    <div class="footnote">
     <p>
      <sup>
       [
       <a class="para" href="#id2594344" name="ftn.id2594344">
        212
       </a>
       ]
      </sup>
      <span class="emphasis">
       <em>
        Studená voda, Kneipp!
       </em>
      </span>
      — Sebastian Kneipp (1821 — 1897), kňaz,
               prírodný lekár, priekopník vodoliečby, ktorá bola koncom minulého storočia veľmi
               populárna pri liečení rôznych chorôb.
     </p>
    </div>
    <div class="footnote">
     <p>
      <sup>
       [
       <a class="para" href="#id2594391" name="ftn.id2594391">
        213
       </a>
       ]
      </sup>
      <span class="emphasis">
       <em>
        Rp.
       </em>
      </span>
      (lat.) — skratka na lekárskych predpisoch (recipe —
               vezmi)
     </p>
    </div>
    <div class="footnote">
     <p>
      <sup>
       [
       <a class="para" href="#id2594488" name="ftn.id2594488">
        214
       </a>
       ]
      </sup>
      <span class="emphasis">
       <em>
        Lombrosova teória
       </em>
      </span>
      — Cesare Lombroso (1836 — 1909), taliansky
               antropológ a psychiater. Tvrdil, že morálna menejcennosť zločincov vyplýva z ich
               telesného ústrojenstva. Zločinci sú vraj ľudia, ktorí sa narodia so zločineckými
               sklonmi.
     </p>
    </div>
    <div class="footnote">
     <p>
      <sup>
       [
       <a class="para" href="#id2594552" name="ftn.id2594552">
        215
       </a>
       ]
      </sup>
      <span class="emphasis">
       <em>
        Pasja paro
       </em>
      </span>
      (srb.-chorv.) — psí dych, ľudová fráza o zlom
               človeku
     </p>
    </div>
    <div class="footnote">
     <p>
      <sup>
       [
       <a class="para" href="#id2594719" name="ftn.id2594719">
        216
       </a>
       ]
      </sup>
      <span class="emphasis">
       <em>
        ,sull’ Oceano‘
       </em>
      </span>
      (tal.) — Na oceáne, názov Montecchiho
               hry
     </p>
    </div>
    <div class="footnote">
     <p>
      <sup>
       [
       <a class="para" href="#id2595270" name="ftn.id2595270">
        217
       </a>
       ]
      </sup>
      <span class="emphasis">
       <em>
        Caries
       </em>
      </span>
      (lat.) — hniloba kosti, kostižer
     </p>
    </div>
    <div class="footnote">
     <p>
      <sup>
       [
       <a class="para" href="#id2595386" name="ftn.id2595386">
        218
       </a>
       ]
      </sup>
      <span class="emphasis">
       <em>
        ex privata diligentia
       </em>
      </span>
      (lat.) — z vlastnej usilovnosti
     </p>
    </div>
    <div class="footnote">
     <p>
      <sup>
       [
       <a class="para" href="#id2595455" name="ftn.id2595455">
        219
       </a>
       ]
      </sup>
      <span class="emphasis">
       <em>
        remedium…
       </em>
      </span>
      (lat.) — liek…
     </p>
    </div>
    <div class="footnote">
     <p>
      <sup>
       [
       <a class="para" href="#id2595712" name="ftn.id2595712">
        220
       </a>
       ]
      </sup>
      <span class="emphasis">
       <em>
        „smotra“
       </em>
      </span>
      (chorv.) — prehliadka
     </p>
    </div>
    <div class="footnote">
     <p>
      <sup>
       [
       <a class="para" href="#id2595787" name="ftn.id2595787">
        221
       </a>
       ]
      </sup>
      <span class="emphasis">
       <em>
        Spasko
       </em>
      </span>
      — meno utvorené podľa sviatku Spasovo
     </p>
    </div>
    <div class="footnote">
     <p>
      <sup>
       [
       <a class="para" href="#id2595993" name="ftn.id2595993">
        222
       </a>
       ]
      </sup>
      <span class="emphasis">
       <em>
        tetka Trápelka
       </em>
      </span>
      — častá postava v slovenskej literatúre, napr.
               u Zechentra-Laskomerského
     </p>
    </div>
    <div class="footnote">
     <p>
      <sup>
       [
       <a class="para" href="#id2596018" name="ftn.id2596018">
        223
       </a>
       ]
      </sup>
      <span class="emphasis">
       <em>
        „mit Gemahlin“… k. u. k. Oberlieutenant…
       </em>
      </span>
      (nem.) — „s
               manželkou“… nadporučík
     </p>
    </div>
    <div class="footnote">
     <p>
      <sup>
       [
       <a class="para" href="#id2596039" name="ftn.id2596039">
        224
       </a>
       ]
      </sup>
      <span class="emphasis">
       <em>
        … pod správou pána Kállaya domáca reč… drží sa vo vážnosti v škole i
                  úrade
       </em>
      </span>
      — Benjamin Kállay (1839 — 1930), maďarský štátnik, ktorý venoval
               veľkú pozornosť Balkánskemu polostrovu. Pôsobil v Bosne.
     </p>
    </div>
    <div class="footnote">
     <p>
      <sup>
       [
       <a class="para" href="#id2596076" name="ftn.id2596076">
        225
       </a>
       ]
      </sup>
      <span class="emphasis">
       <em>
        starý Sundečić, povestný básnik, bývalý sekretár a agent kňaza Nikolu,
                  alebo, ako ho tu všeobecne zovú: „pop Jovo“
       </em>
      </span>
      — Jovan Sundečić (1825 —
               1900), básnik, narodený v Livne. Žil dlho v Dalmácií. Vyštudoval pravoslávnu teológiu
               v Zadre roku 1848. Bol farárom v Dalmácii a Istre, V rokoch 1854 — 1863 bol
               profesorom pravoslávnej teológie v Zadre. V rokoch 1864 — 1874 bol tajomníkom
               čiernohorského kniežaťa Nikolu. Žil v Kotore, Čiernej Hore i v Rusku. Jeho „Izbrame
               pjesme“ vydala Matica Hrvatska roku 1889.
     </p>
    </div>
    <div class="footnote">
     <p>
      <sup>
       [
       <a class="para" href="#id2596159" name="ftn.id2596159">
        226
       </a>
       ]
      </sup>
      <span class="emphasis">
       <em>
        longa
       </em>
      </span>
      (z lat.) — hra s loptou, ktorá sa odbíja tyčou na veľkú
               vzdialenosť, pričom sa hráči usilujú dostať do protivnej méty
     </p>
    </div>
    <div class="footnote">
     <p>
      <sup>
       [
       <a class="para" href="#id2596285" name="ftn.id2596285">
        227
       </a>
       ]
      </sup>
      <span class="emphasis">
       <em>
        srbský vyslanec a plukovník Mašin
       </em>
      </span>
      — Aleksander Mašin (1857 —
               1910), plukovník generálneho štábu, pôsobil na dvore čiernohorského kráľa (1897 —
               1898). Bol bratom manžela kráľovnej Dragy (†l903)
     </p>
    </div>
    <div class="footnote">
     <p>
      <sup>
       [
       <a class="para" href="#id2596326" name="ftn.id2596326">
        228
       </a>
       ]
      </sup>
      <span class="emphasis">
       <em>
        „jeunesse dorée“
       </em>
      </span>
      (fr.) — zlatá mládež
     </p>
    </div>
    <div class="footnote">
     <p>
      <sup>
       [
       <a class="para" href="#id2596375" name="ftn.id2596375">
        229
       </a>
       ]
      </sup>
      <span class="emphasis">
       <em>
        attitúda
       </em>
      </span>
      (z franc.) — držanie tela
     </p>
    </div>
    <div class="footnote">
     <p>
      <sup>
       [
       <a class="para" href="#id2596449" name="ftn.id2596449">
        230
       </a>
       ]
      </sup>
      <span class="emphasis">
       <em>
        Prišlo do reči, že som študoval v Prahe… či znám architekta… Slovák… I
                  bývali sme dosť dlho v jednej izbe… Hádam robí kanalizáciu… obor môjho priateľa je
                  takzvané vodné staviteľstvo
       </em>
      </span>
      — Kukučín myslí pravdepodobne na Michala
               Ursinyho (1865 — 1933), ktorý študoval v Prahe na technike a bol s Kukučínom i v
               spolku Detvan v rokoch 1886 — 1892. V spolku predniesol viac referátov o vodných
               stavbách. Neskôr bol i profesorom na technike. Kukučín ho v koncepte označuje
               U.
     </p>
    </div>
    <div class="footnote">
     <p>
      <sup>
       [
       <a class="para" href="#id2596643" name="ftn.id2596643">
        231
       </a>
       ]
      </sup>
      <span class="emphasis">
       <em>
        Archimédes
       </em>
      </span>
      — (287 — 212 pred n. l.), staroveký hvezdár,
               matematik, geometer a mechanik
     </p>
    </div>
    <div class="footnote">
     <p>
      <sup>
       [
       <a class="para" href="#id2596666" name="ftn.id2596666">
        232
       </a>
       ]
      </sup>
      <span class="emphasis">
       <em>
        „štajramt“
       </em>
      </span>
      (z nem.) — daňový úrad
     </p>
    </div>
    <div class="footnote">
     <p>
      <sup>
       [
       <a class="para" href="#id2596722" name="ftn.id2596722">
        233
       </a>
       ]
      </sup>
      <span class="emphasis">
       <em>
        „laka noć“
       </em>
      </span>
      (chorv.) — dobrú noc
     </p>
    </div>
    <div class="footnote">
     <p>
      <sup>
       [
       <a class="para" href="#id2596792" name="ftn.id2596792">
        234
       </a>
       ]
      </sup>
      <span class="emphasis">
       <em>
        cum grano salis
       </em>
      </span>
      (lat.) — so zrnkom soli, t. j. s
               rozvahou
     </p>
    </div>
    <div class="footnote">
     <p>
      <sup>
       [
       <a class="para" href="#id2596805" name="ftn.id2596805">
        235
       </a>
       ]
      </sup>
      <span class="emphasis">
       <em>
        Konversationsbuch
       </em>
      </span>
      (nem.) — konverzačná kniha
     </p>
    </div>
    <div class="footnote">
     <p>
      <sup>
       [
       <a class="para" href="#id2596819" name="ftn.id2596819">
        236
       </a>
       ]
      </sup>
      <span class="emphasis">
       <em>
        „djelokrug“
       </em>
      </span>
      (chorv.) — pole pôsobnosti
     </p>
    </div>
    <div class="footnote">
     <p>
      <sup>
       [
       <a class="para" href="#id2596866" name="ftn.id2596866">
        237
       </a>
       ]
      </sup>
      <span class="emphasis">
       <em>
        što bog da i sreća junacka. A s týmto heslom bána Jelačića
       </em>
      </span>
      (chorv.) — Čo boh dá i šťastie junácke; Jozef Jelačić (1801 — 1859) pomáhal potlačiť
               Habsburgovcom v rokoch 1848 — 1849 maďarské revolučné hnutie
     </p>
    </div>
    <div class="footnote">
     <p>
      <sup>
       [
       <a class="para" href="#id2596920" name="ftn.id2596920">
        238
       </a>
       ]
      </sup>
      <span class="emphasis">
       <em>
        keď som sedával s kamarátmi pod istým stĺpom za istým stolom a na čele
                  stola známa figúra „starého prošta“
       </em>
      </span>
      — ide o Bohuslava Klemensa,
               lekárnika slovenského pôvodu, pôsobil vo Vrchlabí. Podporoval slovenských študentov v
               spolku Detvan v Prahe.
     </p>
    </div>
    <div class="footnote">
     <p>
      <sup>
       [
       <a class="para" href="#id2596956" name="ftn.id2596956">
        239
       </a>
       ]
      </sup>
      <span class="emphasis">
       <em>
        „passerpoliak“
       </em>
      </span>
      (nem.) — Poliak z Horného Sliezska.
     </p>
    </div>
    <div class="footnote">
     <p>
      <sup>
       [
       <a class="para" href="#id2597000" name="ftn.id2597000">
        240
       </a>
       ]
      </sup>
      <span class="emphasis">
       <em>
        Mošna
       </em>
      </span>
      — Jindřich Mošna (1837 — 1911), český herec, člen
               Národného divadla v Prahe. Vynikol najmä v komických a charakterových úlohách.
     </p>
    </div>
    <div class="footnote">
     <p>
      <sup>
       [
       <a class="para" href="#id2597143" name="ftn.id2597143">
        241
       </a>
       ]
      </sup>
      <span class="emphasis">
       <em>
        Srećan put!
       </em>
      </span>
      (chorv.) — Šťastnú cestu!
     </p>
    </div>
    <div class="footnote">
     <p>
      <sup>
       [
       <a class="para" href="#id2597158" name="ftn.id2597158">
        242
       </a>
       ]
      </sup>
      <span class="emphasis">
       <em>
        súdac
       </em>
      </span>
      (chorv.) — sudca
     </p>
    </div>
    <div class="footnote">
     <p>
      <sup>
       [
       <a class="para" href="#id2597234" name="ftn.id2597234">
        243
       </a>
       ]
      </sup>
      <span class="emphasis">
       <em>
        a la ,Nemá z Portici‘
       </em>
      </span>
      — t. j. posunkami; Nemá z Portici
               (1828) je známa a populárna opera francúzskeho skladateľa Daniela Aubera (1782 —
               1871)
     </p>
    </div>
    <div class="footnote">
     <p>
      <sup>
       [
       <a class="para" href="#id2597252" name="ftn.id2597252">
        244
       </a>
       ]
      </sup>
      <span class="emphasis">
       <em>
        „Excellenz, nix dajč“
       </em>
      </span>
      (z nem.) — Excelencia, nič po
               nemecky.
     </p>
    </div>
    <div class="footnote">
     <p>
      <sup>
       [
       <a class="para" href="#id2597284" name="ftn.id2597284">
        245
       </a>
       ]
      </sup>
      <span class="emphasis">
       <em>
        Ši šiňór
       </em>
      </span>
      (z tal. náreč.) — áno, pane
     </p>
    </div>
    <div class="footnote">
     <p>
      <sup>
       [
       <a class="para" href="#id2597299" name="ftn.id2597299">
        246
       </a>
       ]
      </sup>
      <span class="emphasis">
       <em>
        Molto bene
       </em>
      </span>
      (tal.) — veľmi dobre
     </p>
    </div>
    <div class="footnote">
     <p>
      <sup>
       [
       <a class="para" href="#id2597489" name="ftn.id2597489">
        247
       </a>
       ]
      </sup>
      <span class="emphasis">
       <em>
        snahy za samostatnosť Albánie pokladá za číru utópiu
       </em>
      </span>
      —
               Albánsko bolo od roku 1479 pod nadvládou Osmanov. Za balkánskej vojny roku 1912
               prehlásilo albánske národné zhromaždenie Albánsko za samostatné. Albánsko bolo i
               naďalej ohniskom nepokojov. Roku 1924 národné zhromaždenie prehlásilo Albánsko za
               republiku.
     </p>
    </div>
   </div>
  </div>
 </body>
</html>
