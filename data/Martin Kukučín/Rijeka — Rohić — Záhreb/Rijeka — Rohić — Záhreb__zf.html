<html>
 <body>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2523359">
       </a>
       1
      </h2>
     </div>
    </div>
   </div>
   <p>
   </p>
   <p>
   </p>
   <p>
    Náš parník — myslím „Budapest“ — zatrúbil. Mornári sa rozpŕchli, každý svojou stranou a
         na svoje miesto. Zahrmotala reťaz, až sa parník otriasa v základoch, kotva sa spustila na
         dno. Počína sa obracanie, vrtenie, a to aby sa táto ozruta mohla primknúť k nábrežiu. My
         pasažieri čakáme na palube a pozdravujeme priateľov, ktorí nám prišli oproti a čakajú nás
         na nábreží, máchajúc všetkým možným: klobúkmi, ručníkmi, ba i slnečníkmi…
   </p>
   <p>
    S ľahkým srdcom, bez banovania, vystúpil som na breh ako vždy, keď mám zanechať parník.
         Ono sa cestuje na ňom i dobre, i nájdeš všakové pohodlie: ale čo, keď vzdor všetkému tomu
         viac dôveruješ svojim pedálom než železnej vrtuli, ktorá sa môže ľahko zlomiť, a keď sa tak
         zlomí: milá „Budapest“, kde si? Darmo je — more je okúzľujúce, krásne, ale len keď sa naň
         dívaš, a pevnina je pevnina. A potom ako za parníkom banovať, keď som tej noci oka
         nezažmúril? „Vezmite si kabínu sprava,“ naúčali ma vyskúsení mornári, „tá je od východu i
         bude v nej omnoho chladnejšie.“ Ja som slúchol, mal som kabínu z pravej strany, ale čo, keď
         to predsa len nebola kabína, ale známa pec, v ktorej sa pražili traja biblickí mládenci.
   </p>
   <p>
    Ale najhlavnejšia vec: ako by sa neradoval, keď som zase pod záštitou nášho címera. Na
         túto okolnosť upozorňujú ma nápisy, ako: Tár I, Tár II až do IX a či X
    <sup>
     [
     <a class="footnote" href="#ftn.id2523424" name="id2523424">
      1
     </a>
     ]
    </sup>
    na domoch, vymurovaných z tehál a neobielených, taktiež i na budove financov
         nachodí sa náš címer a nie dvojhlavý orol.
   </p>
   <p>
    Nuž, vitaj mi, Rijeka, a či už naša Fiume!
   </p>
   <p>
    Pasažieri sa sypú mostom na nábrežie sťa roj včiel z kláta. Vystúpila, hľa, i žaba,
         ktorá o štvrtej hodine ráno už bola na palube a ustavične jedla až posiaľ. Nebodaj čítala
         alebo čula, že na mori výtečne trávi, preto chcela probovať, či je i jej žalúdok z tej
         istej substancie ako náš napríklad. Pritom ak zazrela kde galeba
    <sup>
     [
     <a class="footnote" href="#ftn.id2523457" name="id2523457">
      2
     </a>
     ]
    </sup>
    — a na tejto ceste videl som ich nemálo, lebo počasie bolo tiché, prekrásne —
         začala vrešťať, akoby ju na nože bral:
   </p>
   <p>
    „Papa, schau, eine Möve!“
    <sup>
     [
     <a class="footnote" href="#ftn.id2523475" name="id2523475">
      3
     </a>
     ]
    </sup>
   </p>
   <p>
    Batožinu sme naložili na táčky fakinove
    <sup>
     [
     <a class="footnote" href="#ftn.id2523491" name="id2523491">
      4
     </a>
     ]
    </sup>
    — trinásť kusov! Lebo tu sa berie slnečník alebo centový kufor jednako ako kus.
         Medzi tými trinástimi kusmi bolo i hodné percento škatúľ: áno, uhádli ste, s nami cestujú i
         dámy. Odredikal to náš ctihodný fakin všetko na hotel Európa. Nech vedia Dalmatínci
         kadejakí, ostrovania k tomu, že stúpili na pôdu Európy, hútali akiste naši priatelia, keď
         nám našli izby práve v Európe. A skutočne až teraz cítim, že som vskutku v Európe: na
         ostrove predsa nie som si tak celkom istý, či padá ešte pod Európu a či pod Áziu.
   </p>
   <p>
    Čo v tejto Európe prekvapí, aspoň írečitého Dalmatínca, ktorý sa po hoteloch mnoho
         nepovaľoval, to by bola čistota. Ono je pravda, čistota v hoteli je prvá podmienka
         pohodlia, ale naše hotely v Dalmácii sú tej mienky, že je to zbytočný luxus.
   </p>
   <p>
    Zíduc dolu na ulicu, kde sú pred hotelom rozostavené stolíky, dal som sa na vodný šport.
         Vypil som na úvod tri-štyri poháre vody. Aký to zas nový pocit: oplývať vodou, i to čistou,
         studenou. Keď pomyslíš, koľko sa jej tu nemilobohu vyleje do kanálov, a za ten čas tamdolu
         u nás? Keď sme smädní, spotení chceli vsadnúť na parník, naši priatelia nemali nás čím
         počastovať. Cisterny prisušené, alebo v nich voda len na dne, i to teplá, mútna. Zdalo sa
         mi, že som presadený dakoľko rokov nazad do Prahy, keď som chodieval s kompániou tiež takto
         kvôli vode do Titěrovej akademickej kaviarne, kde ju filtrovali a preparovali ľadom a
         druhými ingredienciami.
    <sup>
     [
     <a class="footnote" href="#ftn.id2523524" name="id2523524">
      5
     </a>
     ]
    </sup>
   </p>
   <p>
    Ináč i tu, ako v Trieste a všetkých južných mestách, život sa koncentruje na ulici.
         Kaviarne zarábajú najväčšmi, lebo ich každý vyhľadáva. Bolo by i vinovatosť v takúto
         horúčavu zatvoriť sa do izby alebo do kaviarne, keď sa tu môžeš chladiť na vetríku, ktorý
         poťahuje od mora. Tu si ľudia krátia chvíľu najviac rozhovorom, zasadnúc vo väčších-menších
         skupinách. Koľko krajov, toľko obyčajov! V Prahe keď prídeš do kaviarne, koľko stolíkov, za
         každým nájdeš dakoho pohrúženého v novinách alebo práve zahrabaného v dákej revue, a keď ty
         k nemu prisadneš, on sa skryje za svoj list, aby ti snáď neprišlo na um ho osloviť. Tu nie
         tak — radšej sa zhovárajú, než zabíjať čas čítaním novinárskych polemií. Ak kto vezme
         noviny do ruky, pozrie, ako ide burza, alebo najviac ak prečíta miestne zprávy, kde sa
         pestuje lokálna klebeta. O vysokú a nízku politiku ani na Rijeke nestoja. A majú pravdu —
         beztoho sa im nevypláca.
   </p>
   <p>
    Nuž čuješ tu dosť a dosť taliančiny. Netreba sa ti ani odtiaľto pohnúť, aby si si urobil
         pochop, že si v meste talianskom
    <sup>
     [
     <a class="footnote" href="#ftn.id2506424" name="id2506424">
      6
     </a>
     ]
    </sup>
    od hlavy do päty. I maďarčina sa ozýva zhusta. I to plnými ústy, zhlboka, a čo
         hlavná vec — nahlas. Každé slovo je podčiarknuté, každá fráza tuho akcentovaná: nech sa
         čuje na suchu i na mori. Chce dokázať celému svetu, že ona je tu doma, pani samosvoja,
         ktorá tu bude žiť a rozrastať sa až do konca sveta. No neraz sa taká verejná konverzácia
         prevráti, sám nevieš ako, v nemčinu. Lenže vtedy hlas sa zníži, hlavy sa strčia dovedna.
         Počali sa vymeňovať náhľady a dôverné zprávy kupecké a burzovné. A Chorváti že čo? Nuž ako
         takí Slovania! Sedia utiahnuto, zhovárajú sa po taliansky. A ak sa opovážia hovoriť po
         chorvátsky, kričia i oni, ale pošepky, aby ich nepočuli.
   </p>
   <p>
    Sotva som vypil tri poháre, už mi ukázali ctihodnú hlavu mesta a či podestu, dr. Mayländera.
    <sup>
     [
     <a class="footnote" href="#ftn.id2506468" name="id2506468">
      7
     </a>
     ]
    </sup>
    Prešiel popri našom stolíku, spod klobúka mu vykukuje polmesiacom kúsok
         plešiny. Ináč si kráča sebavedome, krokom, akoby išiel o božom tele za baldachýnom.
   </p>
   <p>
    A medzitým elektrická tramvaj ustavične zvoní a zuní, ani čo by si čul povestnú rijeckú buru,
    <sup>
     [
     <a class="footnote" href="#ftn.id2506494" name="id2506494">
      8
     </a>
     ]
    </sup>
    keď duje. Pasažierov v tramvaji vždy dosť, bárs mesto nenie bohviekoľme
         roztiahnuté. Všetko, čo je najhlavnejšie, koncentruje sa dolu, na mori. Dnes-zajtra už
         nebude menšieho mesta, v ktorom by nebolo elektrickej tramvaje. Kone môžme slobodne predať
         Angličanom do Afriky a my zapriahnuť naše tramvaje, velocipédy a automobily a hybaj okolo
         prevráteného sveta.
   </p>
   <p>
    Večierkom sme sa vybrali na Trsat.
    <sup>
     [
     <a class="footnote" href="#ftn.id2506521" name="id2506521">
      9
     </a>
     ]
    </sup>
    Dajedni, ktorým sa ťažko driapať dohora, vsadli do koča — my ostatní sme
         zaujali zas skoro celé kupé elektrickej. Pri moste nás elektrická zhodila. Za mostom sa zas
         rozdelila naša spoločnosť. Daktorí na Trsat idú z pobožnosti: tí sa poberajú schodmi dohora
         na modlitbách. Len túto cestu, ako čujem, upotrebujú pútnici, totiž hore schodmi. My
         ostatní, čo ideme ako profánni turisti, dali sme sa vpravo, novou cestou dohora.
   </p>
   <p>
    Ináč treba vedieť, že za mostom nie sme pod právomocou rijeckého podestu: lebo od mosta
         počíta sa obec Sušak, a či mesto. Sušak už padá pod právomoc bána chorvátskeho. Hľa, čo
         robí, keď prejdeš jednoduchý most! Na sušackej strane zasadili hneď pri moste stožiar a pri
         každej významnejšej príležitosti vyťahujú naň chorvátsku trikolóru: rozmerov vraj takých,
         že keď zaduje od bánoviny vietor, zástava siaha až na druhý breh rieky na nemalú zlosť
         Riječanov. Nuž zástavy nám nevytiahli, nemôžem povedať, čo je na tom pravdy. Ale čo je
         pravda, je to, že i Sušak sa činí. Rovné, čisté ulice, so stromoradím, domy výstavné, i
         vkusné. Čo sa ťa milo dotkne, to je, že mesto je samosvoje. Nápisy na uliciach chorvátske,
         na obchodoch tiež väčšinou. Chorvátsky hovor rozlieha sa na všetky strany a to bez bázne a
         ostýchania.
   </p>
   <p>
    Sušak vykazuje pokrok v každom ohľade. Má vkusné domy i paláce, obchody, sklady, hotely,
         kníhtlačiarne, ba vypravotil od eráru a či od mesta Rijeky hodný kus nábrežia, na ktoré sa
         práve teraz nasýpa. A čo je hodno najviac: Sušak má gymnázium, to sa rozumie štátne s
         náukozdeľnou rečou chorvátskou. Prv bolo na Rijeke, a keď tam začalo veľmi zavadzať,
         chorvátska vláda ho presadila na Sušak. Aby Chorvátom osladila trpkú pilulu, dala stavať
         nielen veľkolepú budovu pre gymnázium, ktorú, dochodiac na Rijeku z morskej strany, už
         zďaleka vidíš, ale založila kvôli nej, aby mládež mala k nej pohodlnejší prístup, i túto
         cestu, ktorá sa v serpentínach potom už dvíha až ta hore na Trsat. Mesto hneď vysadilo
         cestu stromovím, takže my dneska už v tôni môžeme vystupovať dohora. Stráň, ktorou sa ťahá
         serpentína, tiež je kamenitá, lenže je pokrytá stromovím a krovím. Spomedzi skália rastie
         bujno tráva. Vidno, že tu všade vody hojnosť a s vodou pod týmto požehnaným podnebím i
         kameň rodí. Čo sú založené vinice v stráni, napospol sú bujné a dobre držané — nevidno na
         nich stopy peronospóry, ani filoxéry.
    <sup>
     [
     <a class="footnote" href="#ftn.id2506612" name="id2506612">
      10
     </a>
     ]
    </sup>
    Z oboch strán cesty sú domy, tamdolu v slohu triezvejšom a tuhore so všetkými
         atribútmi vily. Každý stojí osobitne, ohradený záhradou alebo práve parkom. Domce sú
         chutné, vkusné, stavané zväčša pre jednu rodinu. Rijeka je pekná a výstavná — no čo je v
         nej milého a čo ducha pozdvihne a rozveselí, to je táto sušacká stráň, ktorou vedie
         serpentína, posiata týmito vilami. Dvojnásobne sme boli uveličení my, ktorí, príduc z
         Dalmácie, privyknutí sme pozerať na holé, sivé skaly a bralá.
   </p>
   <p>
    Konečne sme vyšli na rovinu, na ktorej sa rozkladá Trsat. Trsat vyzerá starosvetské
         mesto. So Sušakom tvorí jednu obec a má spoločný magistrát. Medzi starými domami o
         končitých strechách kde-tu vidíš i modernú stavbu, tak hneď z kraja „Čitaonica“
    <sup>
     [
     <a class="footnote" href="#ftn.id2506645" name="id2506645">
      11
     </a>
     ]
    </sup>
    a akiste hostinec k tomu. No prvé, čo ti padne do oka, je kostol, ktorého veža
         o dvoch kupolách, jedna nad druhou, krytá tmavým plechom, už z mora naďaleko sa vidí. V ňom
         sa nachodí obraz matky božej, asi tak zbožňovaný a vyhľadávaný pútnikmi, ako v
         Częstochowej.
   </p>
   <p>
    Našich pútnikov, čo išli hore schodmi a tých, čo sa doviezli, našli sme už v chráme.
         Prvé, čo ťa tu prekvapí, je nesmierna sila obrazov, rozvešaných po stenách chrámu. Skoro by
         si myslel, že si dakde v čudnej obrazárni, alebo na výstave. A čo je najzvláštnejšie, každý
         obraz ti predstavuje loď, väčšieho-menšieho kalibru, s nadutými plachtami. Pod každým sa
         nachodí nápis, že kapitán ten a ten tej a tej lode nachodil sa v nebezpečenstve vtedy a
         vtedy, z ktorého bol vytrhnutý rukou Panny Márie na Trsate. Tu máš celú históriu
         námorníckeho života, ktorému sa oddáva tento národ so zvláštnou radosťou a či skôr
         náruživosťou. V Prímorí tomto máš celé dediny a mestečká, kde chlapov nieto doma, tak ako v
         isté mesiace u nás v Likavke. Všetko sú kapitáni alebo obyčajní mornári, len kedy-tedy
         nakuknú domov ako vzácni hostia a zase hybaj za nebezpečným povolaním, nikdy istí, či uzrú
         ešte raz tento krásny rodný kraj… Je to ľud stvorený k tomuto nie ľahkému remeslu. Bez mora
         nemôže obstáť ako ani ryba. Na ňom žije, na ňom sa veselí a smúti, s ním sa celý život
         borí. Tu je domovina tých takzvaných „morských vlkov“, kapitánov zručných a odvážnych,
         ktorí sa ti dostavia s loďou v takom počasí do prístavu, keď nehodno ani psa vyhnať predo
         dvere. Na lodi sa pohybujú zručne, ba elegantne, bárs loď tancuje a hojdá sa sem a tam — no
         keď vystúpia na pevninu, kníšu sa zboka nabok tak nemotorne, že na strelenie poznáš v ňom
         pomorca. A vedia i hrešiť, cifrovane, až sa hory zelenajú. Ale zato sú pobožní. V čas
         nebezpečia na vysokom mori obracajú zrak k výšinám, k rodnej zemi na horu Trsatskú, k
         svojej orodovkyni, ktorá tu trôni nad hlavným oltárom. Pokrytá je závojom, ktorý sa dvíha
         dva razy denne. Teraz sú pred oltárom pobožní pútnici, kostolník im zažal sviece — daktorí
         sa modlia nehybne, iní na holých kolenách poberajú sa okolo neho.
   </p>
   <p>
    Tu je i dakoľko hrobov rodiny Frankopanskej. Kedysi najmocnejšia rodina v Chorvátskej,
         hneď po Zrinjských — dnes po nej nieto ničoho, iba tieto hroby. I tie svedčia, ako je na
         tomto svete všetko nestále. Po vešeléňovskom sprisahaní zmizla odrazu táto rodina,
    <sup>
     [
     <a class="footnote" href="#ftn.id2506752" name="id2506752">
      12
     </a>
     ]
    </sup>
    i rodina ešte mocnejších Zrinjských zo svetového dejišťa. Ich majetky, ako
         majetky zradcov, padli v plen fiškusa a z ich nádherných sídel trčia už len zrúcaniny. No
         národ, nedá sa tajiť, nezabudol dodnes na tieto dva slávne rody. Pamiatku Petra bána a
         Franja Frankopana ctí dodnes: 30. apríla — deň popravy vo Viedenskom Novom Meste — vychodia
         chorvátske noviny v tmavom rámci a za dušu týchto národných mučeníkov čítajú sa omše.
   </p>
   <p>
    Keď sme vystúpili z chrámu na priestrannú rovinu, tu nás už zas ovial duch času, nášho
         moderného času, kde sa usilujeme využitkovať všetko… Tu môžeš kúpiť pohľadnice, na nich
         obraz chrámu i divotvorný obraz na oltári. Daktoré pohľadnice sú vyvedené s vkusom
         umeleckým, napodobňujú starosvetské drevorezy, ako by to vedel vyviesť Schwaiger.
    <sup>
     [
     <a class="footnote" href="#ftn.id2506803" name="id2506803">
      13
     </a>
     ]
    </sup>
    Že sa predávajú okrem toho kríže, pátriky, medaile, sväté obrázky a pod., to sa
         samo sebou rozumie, ako všade, kde sa hrnie toľká sila pútnikov.
   </p>
   <p>
    Odišli sme si obzrieť i zrúcaniny Frankopanského hradu. Zostalo z neho dosť málo. Akýsi
         dom, na vrchu erb na železnej tyčke, dotuha nachýlený. Prvá bura ho zhodí a zabije dakoho
         ním; potom dve bašty, z ktorých jedna zrovnaná je so zemou, a zostal iba grunt, rovný sťa
         holohumnica, so zábradlím, chlapovi po prsia. Z tejto holohumnice je veľkolepý výhľad
         tadolu, až ti vlasy dupkom stávajú… Tuhor je ticho, mŕtvo, zdola tiež neprichodí ani
         hláska. Popod bralo tečie rieka, jej šum ani sem nedolieha. Popri rieke belie sa hradská,
         po ktorej kráčajú dvaja piadimužíci. A zvláštno: v lúčoch slnca odráža sa im reflex z
         plechových tiapš a druhého náradia. Naši drotári možno sa poberajú ta domov, touto
         hradskou, ktorá vedie rovno do Rovného. Vyštverali sme sa i na druhú baštu, ktorá ešte
         vzdoruje zubu času. Schody sú opatrené železným zábradlím, od tých čias, čo sa tu grófovi Khun-Hédervárymu
    <sup>
     [
     <a class="footnote" href="#ftn.id2506854" name="id2506854">
      14
     </a>
     ]
    </sup>
    zakrútila hlava, takže len toľko, že nepadol. Ináč pohľad zhora do doliny nenie
         toľme závratný — mierni ho krov akejsi budovy, ktorá leží medzi baštou a priepasťou. No i
         keby toho krovu nebolo, myslím, že by tomuto pohľadu v ničom neustúpil pohľad z nášho
         Oravského zámku.
   </p>
   <p>
    No zato výhľad je stadiaľto ozaj veľkolepý. Dodáva mu veličia more, ktoré zatvárajú ako
         zeleným rámcom vrchy Istrie, ani zďaleka nie tak holé a sivé ako naša Planina dolu po
         Prímorí. Na úpätí i na boku týchto vrchov belejú sa tiché dedinky. Kde-tu kostolík a za ním
         domce — sťa kurčatá za kvočkou. Rijeka ti je zrovna pod nohami, môžeš stadiaľto dosť
         precízne vidieť jej rozsah a polohu. Ej, more, more — čo by bola Rijeka bez neho? A nad
         Rijekou zo všetkých strán belejú sa drobné domce, akiste vily, v záhradách a tôni
         stromovia.
   </p>
   <p>
    Rijeka mi nebola dosiaľ práve sympatická. No stadiaľto pozerajúc na ňu, z vtáčej
         perspektívy, nemožno, aby sa ti nezaľúbila. A či je ona konečne na vine, že i v nej sa
         nájde všeliniečo, čo by nemalo byť? Vina sú ľudia, a akí ľudia, také i pomery: každý je
         vraj kováčom svojho šťastia. Tak je, iba to je chyba, že nie sme všetci kováči jednakí.
         Nevyučili sme sa remeslu u jedného a toho istého majstra…
   </p>
   <p>
    Na Rijeku sme sa vrátili rovno, schodmi. Štyri a štyri vedú odhora dolu k mostu. Koľko
         ich je, neviem — ja som ich veru nečítal. Ľud rozpráva, že ich dosiaľ nikto nesčítal, bárs
         na milióny ľudí prešlo po nich. A to je dosť ľahko: kto sa poberá nimi dohora, má cele inú
         starosť, než čítať schody. Táto vďačná úloha čaká daktorého anglického turistu alebo
         nemeckého vedátora, ktorý musí prísť každej záhade na dno.
   </p>
   <p>
    V meste sa zažali svetlá, všade šum a život veľkomestský. Pred našou „Európou“
         koncertuje mestská muzika; obyvateľstvo valí sa v dvoch protivných prúdoch hore a dolu
         námestím, ani čo by si bol na námestí sv. Marka v Benátkach. Ibaže tu nevidíš nádherného
         frontu katedrály sv. Marka, ani podlubia — vôbec chybí tu všetko, čo z tohoto námestia
         tvorí — ako sa vyjadril Napoleón — prvú dvoranu na svete, ktorej iba obloha nebeská môže
         slúžiť za vhodný krov. Vidíš, že si vo veľkom meste, ktorému zo všetkých strán pritekajú
         životné štavy, kde sídli bohatstvo a rozkoš a vôľa za pôžitkami. Dámy sa vznášajú v
         bielych, ľahkých toaletách a pri večernom osvetlení vyzerajú ako víly. Páni, tiež najviac v
         bielom, pohodlne si vykračujú.
   </p>
   <p>
    Nuž Rijeka nemá čo banovať. Pred tridsiatimi rokmi pokútny prístavík, bezvýznamná
         filiálka hrdého Senja, starého sídla chýrečných Uskokov
    <sup>
     [
     <a class="footnote" href="#ftn.id2506975" name="id2506975">
      15
     </a>
     ]
    </sup>
    — dnes prvý prístav z tejto strany Adrie. I slávu starého Triestu zatemnila,
         stala sa víťaznou jeho sokyňou. Jej parníky križujú po ďalekých moriach. Povestná „Adria“
         ich vysiela do všetkých svetových prístavov, nech roznášajú slávu našich štátnikov po
         Sicílii, Marseilli, Antverpách a bohviekade. Všetko ti je to: Mátyás Király, Nagy László a
         hneď pri ňom Matlekovics, Tisza Kálmán, Szapáry, Zichy a, to sa rozumie, i Lukács.
    <sup>
     [
     <a class="footnote" href="#ftn.id2507000" name="id2507000">
      16
     </a>
     ]
    </sup>
    Talianom a Francúzom trochu záhadná lektúra, nuž ale predsa robí efekt:
         dokazuje, že i my sme trochu pánmi mora. Ungaro-Croata má zas lode menšie, ktoré obsluhujú
         Dalmáciu od Rijeky až po Budvu. Mená jej lodí sú tiež skromnejšie a vzťahujú sa viac na
         geografiu, ako: Pannonia, Duna, Budapest, Zagreb atď. No vzdor tým skromnejším menám dáva
         účastinárom ohromné dividendy a správnym radcom skromné odmeny.
   </p>
   <p>
    Nuž žije sa to, žije našim Riječanom pod úslním peštianskej priazne. Zato pomaličky
         spyšneli. Počali si namýšľať, že voz oni tisnú a nie že by boli potískaní na dráhe
         prospechu. Zobudil sa autonómny patriotizmus. Rijeka Riječanom, vlastne Talianom. Začali
         nesmierne hurtovať s tou svojou autonómiou sťa ozajstný taliansky šarlatán, ktorý vykrikuje
         na rínku chválospevy svojej partieke. Nazdali sa, že sa celá Európa na nich díva a dr.
         Mayländer je štátnik hneď za Cavourom a Thiersom;
    <sup>
     [
     <a class="footnote" href="#ftn.id2507046" name="id2507046">
      17
     </a>
     ]
    </sup>
    že Itália pošle hneď veškerú flotu proti Pešti. A tam z Pešti, ako to už ich
         metóda, sprvu ich hladkali, chlácholili sladkými rečami. Keď videli, že to nevedie k
         ničomu, stúpili ako nezbednejším na otlak. Každého vraj tlačí čo-to. A hľa — odrazu
         „utíšení veľké“. Búrka v riječanskom pohári vody utíchla. Patres conscripti
    <sup>
     [
     <a class="footnote" href="#ftn.id2507075" name="id2507075">
      18
     </a>
     ]
    </sup>
    kapitulovali, sami vložili šiju pod jarmo, ktoré predsa nenie toľme ťažké. A
         práve dnes autonómia Rijeky a centrálna vláda žijú svoje medové týždne. Pán dr. Mayländer,
         podesta, prechádza sa sebavedome po Ríjeke. Čo zato, že autonómia odniesla dakoľko dier?
         Tam v Pešti sú spokojní, pán podesta sa prechádza víťazoslávne po námestí, akoby bol zajal Menelika
    <sup>
     [
     <a class="footnote" href="#ftn.id2507096" name="id2507096">
      19
     </a>
     ]
    </sup>
    — prečo by sme nemali byť spokojní i my?
   </p>
   <p>
    A medzitým, kým sú takto všetci spokojní a po námestí sa ozýva taliančina a maďarčina
         naďaleko — po domoch, v obchodoch, na palubách lodí s pyšnými i skromnými menami, v
         skladoch a fabrikách čuje sa chorvátčina. Tam odhora, cestou popod starý Trsat prichodia
         nové légie a zaberajú pánom pôdu spod nôh, ktorí tak hlasno tu hovoria, vari aby zahlušili
         reč prírody… Veru tak, Rijeka už nebude nikdy talianska, a či bude kedy maďarská?
   </p>
   <p>
    Ráno sme sa vybrali do Opatije,
    <sup>
     [
     <a class="footnote" href="#ftn.id2507133" name="id2507133">
      20
     </a>
     ]
    </sup>
    vlastne pardón — Abbazie. Vysadli sme na prvý parník, ktorý sa o siedmej hýbe,
         s kartou tour i retour.
    <sup>
     [
     <a class="footnote" href="#ftn.id2507149" name="id2507149">
      21
     </a>
     ]
    </sup>
    Biely náš parník Sirály
    <sup>
     [
     <a class="footnote" href="#ftn.id2507161" name="id2507161">
      22
     </a>
     ]
    </sup>
    je hotový a my jediní pasažieri na ňom. Tým lepšie. Bárs je Sirály, neletí ako
         galeb, ale šinie sa opatrne popri druhých lodiach tesným východom do zálivu, smerujúc rovno
         k zeleným brehom Istrie. Pred nami defiluje kus Rijeky, potom dosť strmý breh pokrytý
         zeleňou, na ňom roztrúsené biele domce a vily a kde-tu celé dediny. Tíšina je úplná, more
         „ako olej“, v povetrí ani dychu. Už kvôli samému cestovaniu vyplatí sa táto cesta. Tento
         vidiek je ozaj rozkošný. A či sa hádam páči len nám, privyknutým na suchopár dalmátskeho karstu?
    <sup>
     [
     <a class="footnote" href="#ftn.id2507192" name="id2507192">
      23
     </a>
     ]
    </sup>
   </p>
   <p>
    O pol hodiny sme vystúpili na nábrežie miniatúrneho prístavu v Abbazii.
   </p>
   <p>
    Na nádhernej Abbazii trôni pokoj, tíšina. Vily — krásne hračky, i rozmerné stavby,
         všetko je pohrúžené v spánku. A či to doľahla na Abbaziu mŕtva sezóna svojou olovenou
         ťarchou a núti ju držať v túto horúčavu siestu? Šalogátre všade spustené, v sadoch a
         parkoch nikde ani vtáčka, ani letáčka. Ozajstné zakliate mesto. Nezbýva nám iba takto na
         dištanc obdivovať toto sídlo nádhery a rozkoše. Prešli sme mestom, kde sú vily najhustejšie
         jedna pri druhej. Všetko ešte spí, len kde-tu vidíš oblok otvorený. Pri dvoch vilách sme
         videli sedieť hostí za pokrytým stolom pri káve a či pri čaji. Domáci idú rýchlym krokom za
         svojou prácou: vidiečan ženie pred sebou teliatko, tučné, až sa mu koža ligoce, zadivené a
         zmätené, takže by nedbalo vtrhnúť do každého dvora. Nebodaj, toto mu je ostatná prechádzka
         týmto bielym svetom. Moderný básnik mal by hneď pekný predmet: opísať city takého teliatka,
         čo ho vedú rovno pod mäsiarsky nôž.
   </p>
   <p>
    Stromovia, hory máš tu do sýtosti. Vidíš tu stromy od výmyslu sveta. Všade narastie
         všetko, čo len chceš — treba mať len príhodné hnojivo, groší totiž. Tu je háj laurový,
         akého ani v Boke kotorskej nemáš. Hneď pri ňom cer, sťa nad Plešivcom. A zase naša
         tatranská jedľa! Postál som pri nej, naprizeral sa na ňu do sýtosti — ej, hodne rokov, čo
         som nevidel tejto susedy. Vzdor opatere necíti sa v tomto nádhernom rámci najlepšie. Radšej
         by ona vysadla na ktoré bralo hoc i pod Chočom — stadiaľ má lepší výhľad než tu na túto
         vodu, ktorá je beztoho slaná. Odtrhol som z nej kus chvojiny, z tejto siroty, ktorú
         priniesli do cudzej pôdy, kde sa nemôže prichytiť, na pamiatku.
   </p>
   <p>
    Áno, všetkého tu máš, čo len chceš. Všade vkus, nádhera, elegancia. Na všetkom viditeľné
         stopy príčinlivosti ľudskej. Celkový teda dojem — Abbazia je veľkolepá, no všetko akosi
         umelé. Stromy naznášané zo všetkých strán sveta, zem donesená z blízkych ostrovov, i
         balvany na brehu morskom akosi, akoby boli tak schválne aranžované. Čo tam po tom — len
         nech triumfuje práca a príčinlivosť, beztoho ju v naše dni vídame tak málo, ozajstnú,
         krvopotnú prácu, tento jediný liek proti všeobecnej nude a spleenu.
    <sup>
     [
     <a class="footnote" href="#ftn.id2507295" name="id2507295">
      24
     </a>
     ]
    </sup>
    No more, darmo je, nedá sa produkovať umele: ono musí byť prirodzené,
         veľkolepé, otvorené a premenlivé, ako vrtošivá krásavica. A toto tu, nemožno tajiť, je
         fádne, ani sa nehýbe, ani nečľapoce po skalách. A čo je chyba — páchne… No, nerobí nič —
         hostia to nespozorujú a ak spozorujú, budú sa nazdávať, že „páchne morom“. Práve ako morská
         ryba, keď nenie čerstvá počne páchnuť a riječanskí kelneri ľahko presvedčia cudzinca, že
         každá ryba musí páchnuť, veď je z mora. Medzitým dopúšťam, že možno páchne len dneska, lebo
         je horúce a tíšina. No vzdor tomu, nenie to more, v ktorom by sa chcel náš prímorec kúpať.
         On ho chce mať čisté ako krištáľ, svieže a chladné; nech mu je pod nohami mäkký piesok ako
         perina, s ktorým si vlny pohrávajú a presýpajú sem a tam, alebo hlbina, temná, záhadná.
   </p>
   <p>
    Ináč vidno, že hostia mnoho času trávia na mori. V malom prístavíku nehybne ležia člnky,
         vyložené poduškami, pekne vyfarbené, pod bielymi plachtami. Každý nosí meno, najviac, to sa
         rozumie, ženské. Nájdeš tu Gizelu, Melániu, Katinku, ale i Francesca, Evelina sa tu vidí,
         ba i „mia Nina“.
    <sup>
     [
     <a class="footnote" href="#ftn.id2507350" name="id2507350">
      25
     </a>
     ]
    </sup>
    Jedna jediná sa zovie „Ljubica“, a nenie najpodlejšia.
   </p>
   <p>
    Opustili sme najbližším parníkom hrdú Abbaziu bez žiaľu, dosť ľahostajne. Ona sa pred
         nami zatvorila a my sme sa neprosili. Snáď druhý raz, v zime, bude táto hrdá pani
         prívetivejšia; keď nebude sa okolo nej obšmietať mŕtva sezóna so svojím škaredým
         pošklebkom. Vtedy ona bude pekná, keď sa sem zhrnie elegantný svet; šum toaliet, hodvábu,
         blesk drahokamov, hurhaj a trma-vrma okolo konfety — to je pravý život v Abbazii. Ak hľadáš
         prírodu, aby si sa v nej pokochal a odpočinul po námahách každodenného života, iste
         vyhľadáš si druhý kút.
   </p>
   <p>
    Teraz sme už na parníku našli dakoľko pasažierov — akiste hostia, ktorí majú ísť na
         Rijeku: dvaja-traja páni a jedna dáma. I oni sú naši, zhovárajú sa po maďarsky a to nahlas,
         nech každý zná, kto je blízo i ďaleko, že oni sú, čo sú. Zhovárajú sa s tou prešraubovanou
         zdvorilosťou, kde za každým slovom čuješ „kérem“, „tessék“,
    <sup>
     [
     <a class="footnote" href="#ftn.id2507401" name="id2507401">
      26
     </a>
     ]
    </sup>
    a potom tie frázy krkolomné, priveľmi cifrované, akoby ich bol tokár len práve
         utočil. Tento spôsob hovorenia by asi zodpovedal vkusu a potrebám „reisendera“: i zvláštna
         vec, ako mohol presiaknuť i do lepšej spoločnosti? Z ľudu to nemajú, lebo ich ľud hovorí
         logične, spokojne a čo je hlavné a na čo prostý Maďar veľmi mnoho dá: hovorí s istou
         hrdosťou a vážnosťou. No nielen pravý Maďar, ale i Jasenovec by ochorel, keby musel jeden
         deň počúvať takéto rečové obraty a frázy, alebo aspoň by urobil ako ten pomorský kapitán.
         Na staré dni sa oženil a žena ho prinútila hovoriť nežne, nosiť rukavice a cylinder.
         Konečne morský vlk prišiel so ženou do Triestu, stretol na ulici priateľa, tiež kapitána a
         zavolal naň: „Baldo, večeras dodji na café Tommaso, neka mi se izbeštimat!“ (nech sa môžem
         nahrešiť). Nuž ale to je i prirodzené. Maďari v ostatné roky prijali mnoho cudzích
         elementov, ktoré nestačili asimilovať; zdá sa, tieto cudzie elementy budú asimilovať ich,
         dajúc ich národu nové črty, ktorých dosiaľ nevykazoval jeho pôvodný charakter.
   </p>
   <p>
    Na Rijeke sme ostali už len do večera. Ani sme nemali kedy navštíviť ten kus nábrežia,
         kde sa nachodí naša flota z ostrova, na ktorej sú sklady nášho vína. Ide ho celá potopa na
         odbyt a to hneď bezprostredne z lodí. Videli sme len Čitaonicu, chorvátsku, na ktorej práve
         veje dlhá zástava, lenže čierna. Ako smrť je internacionálna, tak i farba, ktorou ju
         pozdravujú, jednaká je v Ríme, alebo Pešti, ako i v Záhrebe. A tento raz smrť sa dotkla
         takého mena, ktoré poznajú v Pešti práve tak ako v Záhrebe. Umrel gróf Ďuro Jelačić,
    <sup>
     [
     <a class="footnote" href="#ftn.id2507414" name="id2507414">
      27
     </a>
     ]
    </sup>
    brat bánov. S ním odstupuje z javiska tento slávny rod, lebo deväťdesiatročný
         gróf Juraj bol ostatným jeho potomkom po meči.
   </p>
   <p>
    Po obede sme boli pri odchode parníka do Senja. Neveľký parník Ungaro-Croaty naplnený je
         svetom, že nemá kde jablko padnúť. Taký malý priestor tak svetom preplnený nevidel som od
         tých čias, čo som bol na Vrútkach. Len tam nás vedia toľko natisnúť do vagónov, keď ideme
         na slávnosti do Sv. Martina,
    <sup>
     [
     <a class="footnote" href="#ftn.id2507421" name="id2507421">
      28
     </a>
     ]
    </sup>
    alebo keď sa vracajú Liptáci z Pešti a z pltnice. Podgurážení pasažieri,
         menovite tretej klasy, i tu spievajú, takže sa musíš diviť, ako neplačú nad sebou a svojimi
         deťmi takto stisnutí v tejto horúčave afrikánskej. Z mesta im donášajú munície na šafle:
         všetko limonáda, ktorej sa nepochybne vyčapuje dakoľko hektolitrov, kým parník prirazí k
         Senju.
   </p>
   <p>
    Toto je tá chýrna línia Ungaro-Croaty: Rijeka — Senj, na ktorej sa otvorili tejto
         spoločnosti zlaté bane. Ungaro-Croata mala pôvodne len túto čiaru a jediný parníček
         „Hrvat“. Z tohto Hrvata z veľkých zárobkov povstala pomaličky veľká flota, ktorá odnáša
         veľké dividendy svojim účastinárom a drží v rukách temer celú premávku v Dalmácii. Akcie
         dnes je veľmi ťažko kúpiť, lebo ich každý drží, kým len môže. A čo je príčinou takého
         rozkvetu, kým druhé spoločnosti ledva vegetujú? Z jednej strany veľký vzrast Rijeky v
         kupeckom i premávkovom ohľade, z druhej strany dobrá a šikovná administrácia a čo je snáď
         najhlavnejšie: lacnejšia, než pri druhých podnikoch. Potom i personál je tu na svojom
         mieste. Kapitáni a mužstvo pochodia tu z okolia, privyknutí moru, takže sa ho neboja, ani
         keď sa počne nadúvať a mračiť svoje líce. Na týchto lodiach málokedy sa prihodí nešťastie,
         hoc sa odvážia na more i v takom počasí, keď druhé parníky ostávajú v bezpečnom prístave.
         Parník zahvízdal, počal sa hýbať, nastalo vzájomné máchanie šatkou a klobúkom za
         cestovateľmi, kýmkoľvek parník nezmizol z vidieka.
   </p>
   <p>
    Na železničnej stanici, už značne zredukovaní, kúpili sme karty do Štajerského Hradca.
         Kupé sme našli dobre vykúrené, takže sme museli z neho vyskočiť, keď sme v ňom zariadili
         batožinu. Slnce praží a my čakáme na peróne, kým sa vlak dá do poriadku. Ešte šťastie, že
         nieto veľa sveta. Jeden z nás chcel vhodiť pohľadnice do truhličky prv než sa pohne vlak,
         no nedali sme sa mu vzdialiť a mali sme pravdu. Konduktori počali zatvárať dvere, mašina
         zahvízda a náš vlak sa už hýbe. Bez zvonenia, bez vykrikovania a všetkých predbežných
         ceremónií. Teraz pasažierovi je ponechané akosi na vôľu; ak chce, môže so svojou kartou i
         zaostať. Keď sme vyšli na Rijeku, medzi stromy, náš vagón počal chladnúť, v Svätom Petre,
         kde nás pripäli na terstský rýchlik, bolo nám príjemne a keď sme zaronili hlbšie do
         Korutánska a do Štajerska, začal nás nočný chlad i štípať v našich veľmi letných oblekoch.
         A tak sme leteli tichou letnou nocou k cieľu našej cesty, k Hradcu.
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2523424" name="ftn.id2523424">
        1
       </a>
       ]
      </sup>
      <span class="emphasis">
       <em>
        Tár
       </em>
      </span>
      (maď.) — sklad
     </p>
    </div>
    <div class="footnote">
     <p>
      <sup>
       [
       <a class="para" href="#id2523457" name="ftn.id2523457">
        2
       </a>
       ]
      </sup>
      <span class="emphasis">
       <em>
        galeb
       </em>
      </span>
      (chorv.) — čajka
     </p>
    </div>
    <div class="footnote">
     <p>
      <sup>
       [
       <a class="para" href="#id2523475" name="ftn.id2523475">
        3
       </a>
       ]
      </sup>
      <span class="emphasis">
       <em>
        Papá, schau, eine Möwe
       </em>
      </span>
      (nem.) — Ocko, pozri, čajka.
     </p>
    </div>
    <div class="footnote">
     <p>
      <sup>
       [
       <a class="para" href="#id2523491" name="ftn.id2523491">
        4
       </a>
       ]
      </sup>
      <span class="emphasis">
       <em>
        fakin
       </em>
      </span>
      (z tal.) — nosič
     </p>
    </div>
    <div class="footnote">
     <p>
      <sup>
       [
       <a class="para" href="#id2523524" name="ftn.id2523524">
        5
       </a>
       ]
      </sup>
      <span class="emphasis">
       <em>
        ingrediencia
       </em>
      </span>
      (z lat.) — prísada
     </p>
    </div>
    <div class="footnote">
     <p>
      <sup>
       [
       <a class="para" href="#id2506424" name="ftn.id2506424">
        6
       </a>
       ]
      </sup>
      <span class="emphasis">
       <em>
        si v meste talianskom
       </em>
      </span>
      — dnes Rijeka patrí Juhoslávii
     </p>
    </div>
    <div class="footnote">
     <p>
      <sup>
       [
       <a class="para" href="#id2506468" name="ftn.id2506468">
        7
       </a>
       ]
      </sup>
      <span class="emphasis">
       <em>
        ctihodnú hlavu mesta a či podestu, dr. Mäyländra
       </em>
      </span>
      — dr.
               Mäyländer, advokát a mešťanosta v Rijeke na rozhraní 20. storočia
     </p>
    </div>
    <div class="footnote">
     <p>
      <sup>
       [
       <a class="para" href="#id2506494" name="ftn.id2506494">
        8
       </a>
       ]
      </sup>
      <span class="emphasis">
       <em>
        bura
       </em>
      </span>
      (chorv.) — bóra, silný severovýchodný vietor na
               Jadrane
     </p>
    </div>
    <div class="footnote">
     <p>
      <sup>
       [
       <a class="para" href="#id2506521" name="ftn.id2506521">
        9
       </a>
       ]
      </sup>
      <span class="emphasis">
       <em>
        Trsat… kostol, ktorého veža s dvoma kopulami…
       </em>
      </span>
      — mesto v
               chorvátskom prímorí. Trsatský kostol pochádza z 13. storočia.
     </p>
    </div>
    <div class="footnote">
     <p>
      <sup>
       [
       <a class="para" href="#id2506612" name="ftn.id2506612">
        10
       </a>
       ]
      </sup>
      <span class="emphasis">
       <em>
        filoxéra
       </em>
      </span>
      (lat.) — révokaz
     </p>
    </div>
    <div class="footnote">
     <p>
      <sup>
       [
       <a class="para" href="#id2506645" name="ftn.id2506645">
        11
       </a>
       ]
      </sup>
      <span class="emphasis">
       <em>
        Čitaonica
       </em>
      </span>
      (chorv.) — čitáreň
     </p>
    </div>
    <div class="footnote">
     <p>
      <sup>
       [
       <a class="para" href="#id2506752" name="ftn.id2506752">
        12
       </a>
       ]
      </sup>
      <span class="emphasis">
       <em>
        niekoľko hrobov rodiny frankopanskej… Kedysi najmocnejšia rodina v
                  Chorvátskej, hneď po Zrinjských — dnes po nej niet ničoho… Po vesseléňovskom
                  sprisahaní zmizla odrazu táto rodina
       </em>
      </span>
      — Frankopani boli chorvátskym
               šľachtickým rodom. Jeden z jeho členov, Franjo Krsto (1643 — 1671), chorvátsky
               vlastenec, zúčastnil sa aj s Petrom Zrinjským (1621 — 1671) sprisahania uhorských
               magnátov proti Habsburgovcom (tzv. Wesselényiho sprisahanie). Významnejší sprisahanci
               napr. Frankopan a Zrinjský boli roku 1671 popravení vo Viedenskom Novom Meste.
     </p>
    </div>
    <div class="footnote">
     <p>
      <sup>
       [
       <a class="para" href="#id2506803" name="ftn.id2506803">
        13
       </a>
       ]
      </sup>
      <span class="emphasis">
       <em>
        Schwaiger
       </em>
      </span>
      — Hanuš Schwaiger (1854 — 1912), český maliar,
               figuralista
     </p>
    </div>
    <div class="footnote">
     <p>
      <sup>
       [
       <a class="para" href="#id2506854" name="ftn.id2506854">
        14
       </a>
       ]
      </sup>
      <span class="emphasis">
       <em>
        gróf Khuen-Héderváry
       </em>
      </span>
      — chorvátsky bán v rokoch 1883 — 1903,
               veľký tyran. Podporovala ho maďarónska unionistická strana. Proti nemu bojovali
               chorvátske strany.
     </p>
    </div>
    <div class="footnote">
     <p>
      <sup>
       [
       <a class="para" href="#id2506975" name="ftn.id2506975">
        15
       </a>
       ]
      </sup>
      <span class="emphasis">
       <em>
        Uskok
       </em>
      </span>
      (chorv.) — srbský alebo chorvátsky utečenec z tureckého
               územia. Z uskokov sa tvorili posádky pevností. Uskoci chrabro bojovali proti Turkom a
               Benátčanom.
     </p>
    </div>
    <div class="footnote">
     <p>
      <sup>
       [
       <a class="para" href="#id2507000" name="ftn.id2507000">
        16
       </a>
       ]
      </sup>
      <span class="emphasis">
       <em>
        Mátyás Király… Matlekovics… Tisza Kálmán… Szapáry… Zichy…
                  Lukács
       </em>
      </span>
      — názvy lodí utvorené z mien maďarských verejných činiteľov:
               kráľ Matej Korvín (1443 — 1490); Matlekovics Sándor (*1842), maďarský politik a
               ekonóm; Koloman Tisza (1830 — 1902), maďarský politik; Szapáry László (1831 — 1883),
               rakúskouhorský generál; Zichy, pravdepodobne Ferdinand (1783 — 1862) veliteľ Benátok.
               Lukács pravdepodobne Béla (1847 — 1901), maďarský politik.
     </p>
    </div>
    <div class="footnote">
     <p>
      <sup>
       [
       <a class="para" href="#id2507046" name="ftn.id2507046">
        17
       </a>
       ]
      </sup>
      <span class="emphasis">
       <em>
        za Cavourom a Thiersom
       </em>
      </span>
      — Camilo Benso conte di Cavour (1810 —
               1861), zjednotiteľ Talianska; budoval talianske hospodárstvo a vymohol vyhlásenie
               Viktora Emanuela za talianskeho kráľa; Louis Adolphe Thiers (1797 — 1877), francúzsky
               štátnik a historik, bojoval proti reakčnej vláde Karola X. Bol jednou z vedúcich
               osobností v júlovej revolúcii roku 1830.
     </p>
    </div>
    <div class="footnote">
     <p>
      <sup>
       [
       <a class="para" href="#id2507075" name="ftn.id2507075">
        18
       </a>
       ]
      </sup>
      <span class="emphasis">
       <em>
        Patres conscripti
       </em>
      </span>
      (lat.) — otcovia a prísediaci
     </p>
    </div>
    <div class="footnote">
     <p>
      <sup>
       [
       <a class="para" href="#id2507096" name="ftn.id2507096">
        19
       </a>
       ]
      </sup>
      <span class="emphasis">
       <em>
        Menelik
       </em>
      </span>
      — Menelik II. (1844 — 1913), abesínsky kráľ; roku
               1889 uzavrel s Talianmi zmluvu, v ktorej uznal protektorát Talianska nad Abesínskom.
               Roku 1896 pri Addis Abebe Taliansko porazil a získal úplnú samostatnosť.
     </p>
    </div>
    <div class="footnote">
     <p>
      <sup>
       [
       <a class="para" href="#id2507133" name="ftn.id2507133">
        20
       </a>
       ]
      </sup>
      <span class="emphasis">
       <em>
        Ráno sme sa vybrali do Opatije
       </em>
      </span>
      — kúpeľné mesto Opatija
               (Abbazia)
     </p>
    </div>
    <div class="footnote">
     <p>
      <sup>
       [
       <a class="para" href="#id2507149" name="ftn.id2507149">
        21
       </a>
       ]
      </sup>
      <span class="emphasis">
       <em>
        s kartou tour i retour
       </em>
      </span>
      (z franc.) — so spiatočným
               lístkom
     </p>
    </div>
    <div class="footnote">
     <p>
      <sup>
       [
       <a class="para" href="#id2507161" name="ftn.id2507161">
        22
       </a>
       ]
      </sup>
      <span class="emphasis">
       <em>
        „Sirály“
       </em>
      </span>
      (maď.) — čajka
     </p>
    </div>
    <div class="footnote">
     <p>
      <sup>
       [
       <a class="para" href="#id2507192" name="ftn.id2507192">
        23
       </a>
       ]
      </sup>
      <span class="emphasis">
       <em>
        karst
       </em>
      </span>
      (nem.) — pohorie Krasu
     </p>
    </div>
    <div class="footnote">
     <p>
      <sup>
       [
       <a class="para" href="#id2507295" name="ftn.id2507295">
        24
       </a>
       ]
      </sup>
      <span class="emphasis">
       <em>
        spleen
       </em>
      </span>
      (angl.) — druh melanchólie
     </p>
    </div>
    <div class="footnote">
     <p>
      <sup>
       [
       <a class="para" href="#id2507350" name="ftn.id2507350">
        25
       </a>
       ]
      </sup>
      <span class="emphasis">
       <em>
        mia
       </em>
      </span>
      (tal.) — moja
     </p>
    </div>
    <div class="footnote">
     <p>
      <sup>
       [
       <a class="para" href="#id2507401" name="ftn.id2507401">
        26
       </a>
       ]
      </sup>
      <span class="emphasis">
       <em>
        „kérem“, „tessék“
       </em>
      </span>
      (maď.) — „prosím“, „nech sa páči“
     </p>
    </div>
    <div class="footnote">
     <p>
      <sup>
       [
       <a class="para" href="#id2507414" name="ftn.id2507414">
        27
       </a>
       ]
      </sup>
      <span class="emphasis">
       <em>
        Ďuro Jelačić
       </em>
      </span>
      — (1805 — 1901) podmaršal a podkapitán
               kráľovstva, bol mladším bratom bána Jozefa Jelačića
     </p>
    </div>
    <div class="footnote">
     <p>
      <sup>
       [
       <a class="para" href="#id2507421" name="ftn.id2507421">
        28
       </a>
       ]
      </sup>
      <span class="emphasis">
       <em>
        na slávnosti do Martina
       </em>
      </span>
      — každý rok 4. augusta usporadúvala
               Živena s Muzeálnou spoločnosťou na výročie založenia Matice slovenskej augustové
               slávnosti
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2504973">
       </a>
       2
      </h2>
     </div>
    </div>
   </div>
   <p>
   </p>
   <p>
   </p>
   <p>
    Cestovanie po železnici, menovite v noci, nepatrí práve k najväčším príjemnostiam
         života, vyjmúc prípad, že máš sen na špagáte ako obchodný cestujúci a môžeš ho sňať z
         klinčeka, kedy sa ti páči. Ale zas radšej obetuješ jednu noc a zrečieš sa pokoja a
         odpočinku, než aby si sa vo dne vovalil do vagóna, ktorý pripeká slnce v kanikule. Aspoň ti
         je chladno ako-tak, a ak stojíš v chodbe pri obloku, ovieva ťa čerstvý vetrík, čo hneď
         premiešaný dymom lokomotívy. Čakáš, rozmýšľaš — a i to je akási zábava, bárs i myšlienky sú
         akési nesúce, roztrhané, zatiahnuté závojom polosna. Podchvíľou pozeráš na hodinky, a rátaš
         hodiny a minúty. Zdá sa ti, že od tých čias prešla nekonečnosť a ty dávno si mal dosiahnuť
         cieľ svojej cesty.
   </p>
   <p>
    Tak i nám sa pozdalo, že to už Hradec. Lenže sme nezačali zhadzovať batožinu. No zarazil
         nás zjav predsa len neobyčajný, aspoň na Hradec. Je pravda, mnoho je sveta; na stanici
         veľký pohyb, ale hovorí sa výlučne po slovinsky. Konečne sme vyrozumeli, že je toto len
         Maribor, a do Hradca máme ešte kúsok.
   </p>
   <p>
    Utiahli sme sa zas do svojho kúta a čakáme. Vlak uháňa zbesile, trhá a hádže nás, sťaby
         sme boli na mori. Sme na rovine, ktorú obstupujú zo všetkých strán vrchy. No vlak vzdor
         zbesilému letu vyhľadá si zakaždým z tejto pasce východ: nájde dolinu popri rieke a zostáva
         zas len na rovine.
   </p>
   <p>
    Konečne vhrmel i na stanicu. Je i väčšia, i hojne svetiel, bárs ich netreba, lebo je
         deň. Sliepňajú len tak naprázdno. Ruch na stanici, ako vždy, je veľkomestský. Dvere vagónov
         sa otvárajú, konduktori vykrikujú víťazoslávne „Graz“; každý sa dvíha, pretiera oči a
         pozerá ospalo na perón, vyťahujúc skrehlé údy.
   </p>
   <p>
    My sme vošli hneď do jedálne. Nezaškodí po takej noci pohár vody alebo kávy. Dvaja z
         našich išli zariadiť batožinu a postarať sa o hotel. V Hradci je často, menovite v lete,
         núdza o hotel. Doredikáš sa k nemu i s batožinou a dozvieš sa od portiera, že je „olles besetzt“.
    <sup>
     [
     <a class="footnote" href="#ftn.id2505072" name="id2505072">
      29
     </a>
     ]
    </sup>
    Ešte je najspoľahlivejšie vsadnúť do omnibusu. Ak v hoteli niet prázdnych
         izieb, sotva by poslali omnibus na stanicu čakať cestovateľov. No keď sme vyšli pred
         stanicu, našli sme hojnosť fiakrov a drožiek — ale omnibusy všetko už odleteli. Jediný
         jeden, i to ďaleko v ulici, podarilo sa nám ešte zazrieť a prečítať, že je to omnibus
         hotela X. Čo boli ustatejší, vsadili sme ich do fiakra i s ľahkou batožinou a poslali na
         hotel X. My dvaja sme zariadili najprv ostatnú batožinu, naložili, čo sme pohyblivého mali,
         na kozlík a pobrali sa drožkovým tempom za nimi.
   </p>
   <p>
    Hotel X. prijal nás vľúdne a pohostinsky, ako hostí dávno očakávaných. Sotva sme
         vstúpili pod bránu, ovialo nás domáce ovzdušie. Ani čo by si bol v hoteli splitskom alebo
         zadarskom tretieho, štvrtého stupňa.
   </p>
   <p>
    „Toto je ani dakde v Itálii,“ poznamenal môj druh.
   </p>
   <p>
    A skutočne chodbou a dvorom šíri sa vôňa včerajšieho „goliáša“ a „fašírovanej
         svíčkovej“, pomiešaná so zápachom konskej stajne. Po stenách nalepené plagáty v krikľavých
         farbách; oznamujú, že sa tu produkuje akási „spoločnosť“ spevákov. Batožina, čo bola na
         fiakre, je na hŕbe v lóži portierovej. Nezbýva, než zložiť k nej i našu a vyplatiť drožku.
         Tá odletela pustou ulicou kamsi v neznáme kraje.
   </p>
   <p>
    „Na každý pád upadli sme do akejsi peleše,“ šomre môj druh; vyzerá to tu ako v pražskom
         batalióne. Divím sa im, že ostali.“
   </p>
   <p>
    „Ustatí, upriamení za spaním,“ vysvetľujem mu ja. „A možno myslia, že po odpočinku ľahko
         nájsť druhý byt.“
   </p>
   <p>
    Vyšli sme na prstoch dohora, aby sme neprebudili našich šťastnejších druhov. Ale čo to?
         Sedia všetci v izbe sťa Jeremiáš nad zrúcaninami Jeruzalema.
   </p>
   <p>
    „Kde ste nás to poslali!“ zvolali na nás urazení. „Či je toto hotel? Veď tu všetko
         smrdí!“
   </p>
   <p>
    „Hm — vzduch nenie práve alpínsky,“ odpovedáme my a rozhliadame sa po izbe. Náradie je
         plné prachu, v kútoch a popod postele vytvorili sa z neho chumáče ani z bavlny.
   </p>
   <p>
    „A prečo ste tu zosadli!“ začali sme vykrikovať zas my. „Čo ste nešli zaraz do
         slušnejšieho hotela?“
   </p>
   <p>
    „Báli sme sa, že nás nenájdete,“ odpovedajú oni. „Chceli sme vás dočkať.“
   </p>
   <p>
    „A načo ste dali batožinu zložiť?“ vytýkame zas my. „Neboli by sme odpravili našu
         drožku.“
   </p>
   <p>
    „A či sa nás kto radil? Kým sme prezerali izbu, kufre nám zložili a fiaker odletel.“
   </p>
   <p>
    „A čo mal robiť, keď ste ho vyplatili!“
   </p>
   <p>
    „No — darmo sa dohadovať: tu ostať nemôžeme, treba hľadať hotel…“
   </p>
   <p>
    Vyšli sme na chodbu. Tu sa ešte potulujú postavy vo frakoch — pozerajú a načúvajú, čo sa
         tamdnu debatuje tak tuho.
   </p>
   <p>
    „Bude tu pekná scéna, keď budú mať odchodiť,“ zasmial som sa ja. „Títo tu vyzerajú ako
         ľudia, ktorí nemali dávno príležitosti vidieť v hoteli hosťa.“
   </p>
   <p>
    Nasledovalo túlanie po meste, len tak, naverímboha, bez cieľa. To jest cieľ by bol —
         hotel Triest, ale ako sa dostať k nemu? Ani jeden z nás nestrávil päť dní v Hradci: nemáme
         pochopu, kde sme, kam ideme. Náhoda nás doviedla k smetiarom; tí nám označili metliskom
         smer, ktorým treba ísť. Dlhočizné ulice ani Žaškov, jedna sem, druhá tam — dotkli sme sa i
         parku; no cofli sme sa od neho, vediac, že by sme v ňom definitívne zablúdili. Nevidíš
         fiakra, nevidíš drožky, niet policajta, niet vôbec nikoho. Ulice pusté, tiché, ani len
         mliekárok nevidíš… Iba tlupa napitých robotníkov: včera bola sobota, výplata, dnes ich čaká
         nedeľný odpočinok… Označili nám i oni smer, len tak, z väčšieho. Tu akosi sme sa octli na Herrengasse.
    <sup>
     [
     <a class="footnote" href="#ftn.id2505241" name="id2505241">
      30
     </a>
     ]
    </sup>
    „Už ťa mám, už mi neutečieš!“ zvolal som víťazoslávne. O chvíľu sme boli na „Jakominiplatze“
    <sup>
     [
     <a class="footnote" href="#ftn.id2505255" name="id2505255">
      31
     </a>
     ]
    </sup>
    a na ňom hotel Triest, zatvorený sťa nedobytná pevnosť.
   </p>
   <p>
    Zazvonili sme, prijal nás portier, vyrozumeli sme od neho, že má izby. Šli sme si ich,
         pre lepšiu istotu, obozrieť, a zapáčili sa nám. Teraz sme mu naložili, nech nám nájde
         fiaker, aby sme mohli doviezť našich druhov z X.
   </p>
   <p>
    „Fiaker!“ a škrabe sa za uchom. „Dám vám zapriahnuť náš omnibus. Fiakra by sme sa
         nedočkali.“
   </p>
   <p>
    „Tým lepšie,“ pristali sme my. Medzitým sme zazreli neďaleko kaviareň Weltsch — nevyzerá
         síce elegantne, ale zato vždy lepšie čakať v nej na omnibus, než na ulici. Rozkázali sme,
         nech omnibus zatiahne po nás pred kaviareň.
   </p>
   <p>
    Nenazdali sme sa v túto hodinu nájsť tu toľko sveta. Dym, že ho môžeš krájať. Stolíky
         rozostavené, za nimi postavy bledé s kostrbatou hlavou a očima vpadlými, dusia karty.
         Zasadli včera večer po výplate sem a v hýrení zastihla ich svätá nedeľa… Keď slnce osvieti
         svojimi oživujúcimi lúčami zem, v nich sa zlomí energia, vytiahnu z tohto brlohu
         presýteného ťažkými výparmi, a odtackajú sa k rodine, ktorá nebodaj od včera večera čaká,
         kedy donesie otec chleba… Deň odpočinku a sviatočnej dumy premení sa v nejednom domci hneď
         zrána v hrozný kravál. Miesto raňajšej modlitby zavznie z úst otca kliatba a rúhanie, z úst
         nevinných dietok usedavý plač a nárek. Miesto do kostola zavalí sa do postele, aby sa zas
         na mrkaní prebudil a odišiel ku kamarátom čakať modrý pondelok. Potom sa odvlečie, sťa
         otrávená mucha do svojej dielne…
   </p>
   <p>
    Káva úplne zodpovedá svojou kvalitou miestnosti. Ba i my sa znášame úplne s naším
         okolím. Nevyspatí, zafúľaní a zaprášení na južnej dráhe, vyzeráme tiež ako dvaja takí
         robotníci; snáď zámočníckej branže, ktorí si po sobotňajšej výplate vyhodili „z kopejtka“ a
         teraz si Weltschovskou kávou reparujú žalúdok. I od okolitých stolov pozerajú na nás akosi
         dôverne ako na svojich. I dievča nás obsluhuje s tým istým mdlým úsmevom, ako tamtých
         renomovaných hostí. No sotva sme vykúrili cigaretu, prihrmel pred kaviareň pohodlný kočiar,
         a my, degradovaní vo vytučených „buržoa“, zaujali sme v ňom miesto. V kaviarni už nikto ani
         nepozrel za nami.
   </p>
   <p>
    Naši priatelia v hoteli X. medzitým podstúpili ostrý výsluch zo strany hoteliera, prečo
         sa im nepáči táto miestnosť. V ich taliansky rozhovor zamiešal sa i on po taliansky. Predsa
         je len z Itálie, ako sa domýšľal môj druh a uprostred prozaického Hradca vykúzlil si kus
         svojej Itálie, a žije si v ňom ako doma. I on je ako dudok, po smrade môžeš sa dovtípiť,
         kde chodí na nocľah. Náš príchod urobil krátky koniec celej diskusii. Bez všetkého
         komentára sme naložili batožinu na kočiar. Jedni vysadli, my druhí pešky odišli sme z X.,
         vyprevádzaní jedovatým poznámkami celej čeliadky.
   </p>
   <p>
    V hoteli sme sa udomácnili ako-tak. Nebolo sa prečo sťažovať. Franz, nosič jedál, si nás
         obľúbil a zostal nám až do konca naklonený. Vo mne objavil svojho „dicső hazánkfia“,
    <sup>
     [
     <a class="footnote" href="#ftn.id2505394" name="id2505394">
      32
     </a>
     ]
    </sup>
    lebo on pochodí od Šoproňa. Jeho švábčina tiež nenie tak hrozná, aspoň sa dá
         rozumieť zďaleka. Bárs nenie postavy marciálnej a nohy má — medzi nami rečeno — trochu na
    <span class="emphasis">
     <em>
      o
     </em>
    </span>
    , vyzerá ako krajan. Fúzy, trochu do červena, sú mu ustavične
         vysúkané po husársky, i vidno, že drží na ne viac, než druhí bohabojní Švábi. V pohyboch a
         reči je veľmi rezolútny. Ak som si dačo žiadal a začal okolkovane: „Ist es möglich?“, on
         namŕštil tvár, počúvajúc veľmi pozorne. A vždy mal tú istú rezolútnu odpoveď: „Olles is möglich!“
    <sup>
     [
     <a class="footnote" href="#ftn.id2505425" name="id2505425">
      33
     </a>
     ]
    </sup>
    utierajúc servítom, ktorý mu je prehodený na pleciach, spotenú tvár a fúzy.
         Ináč, keď som sa ráno pred piatou ukázal na schodoch, on ma pozdravil zo záhradnej
         reštaurácie svojím: „Hob’ die Ehr’!“
    <sup>
     [
     <a class="footnote" href="#ftn.id2505442" name="id2505442">
      34
     </a>
     ]
    </sup>
    Má zásterku a vymetá horlive spomedzi stolov kúsky papiera a tých dakoľko
         žltých listov, ktoré z piatich stromov odpadli predčasne. Náš Franz je vôbec človek
         neúnavný a súci, s takým krajanom mohol som sa len chváliť.
   </p>
   <p>
    Hotel, ako všetky hotely, preplnený je cudzincami. Hradec, ako vidno, priťahuje, aspoň v
         lete, dosť cestovateľov. Mesto vyzerá samo v sebe ako obrovské letovisko. Má krásne okolie
         s horami, kde sa dajú vychádzky robiť. I Hradec má tú výhodu, ako všetky hlavné mestá dľa
         chýrnej výpovede františkánovej: že mu totiž Prozreteľnosť udelila rieku. Mura — mútna
         Mura, lebo ustavične som ju videl zamútenú — nenie síce Dunaj, ale predsa len odnáša
         nečistotu. Hradčania, keďže je nedeľa, v húfoch tiahnu na vychádzky do okolia — my, skromní
         Dalmatínci, i v meste sme úplne spokojní. Medzi jeho múrmi máš viac zelene, než v celom
         prímorí od Zadra po Dubrovnik.
   </p>
   <p>
    V tomto parku, môže sa povedať, strávili sme všetok náš slobodný čas. Môžeš sa v ňom
         prechádzať do milej vôle a slnko na teba nezasvieti, ak ho práve naschvál nevyhľadáš. Jesto
         v ňom nadostač malebných miest, umele zariadených, hoc by si darmo hľadal tiché, opustené
         zákutia. Všade stretávaš ľudí. Sedia a čítajú, alebo pletú, druhí sa prechádzajú. Kaviarne
         v parku na isté hodiny sú tiež plné; ale darmo by si čakal, že bude v nich dajak živo.
         Každý tu sedí pre seba, pre svoju zábavu, číta noviny, alebo bezmyšlienkovite pozerá na
         tento svet. O druhého sa on nestará a neočakáva, aby sa kto druhý staral oň. Veď každý je v
         prvom rade na to na svete, aby našiel
    <span class="emphasis">
     <em>
      pre seba
     </em>
    </span>
    teplé, mäkké miesto. Ak
         i druhý túži za takým miestom, nech si ho hľadá, nech sa ruje oň a borí…
   </p>
   <p>
    Väčšinou sú to ľudia starí, penzisti všakového druhu: nie div, že sú nasiaknutí takým
         egoizmom. Niet väčšieho egoistu od byrokrata, a to penzionovaného ešte! Životná úloha
         záleží mu v tom, aby predĺžil život na účet nie svoj, ale dotyčnej kasy, ktorá mu penziu
         vypláca. A keďže je Hradec rozchýrený ako zdravé mesto, hrnú sa doň penzisti. Môže sa
         slobodne nazvať Pensionopolis. Ale zato človek, ktorý má záľubu v živote a jeho rozdielnych
         fázach, nepohodlne sa tu cíti, na tejto, svojho spôsobu tiež „poslednej štácii“. Pripomína
         mu ustavične „poslední věci člověka“, o ktorých, ako známo, málokto rád uvažuje.
   </p>
   <p>
    To sa už musí uznať, park je držaný vo vzornom poriadku, s pravou švábskou akurátnosťou.
         Mestskí smetiari vymetajú každý deň aleje, aby nezavadzalo odpadnuté lístie a zamastené
         papiere od salámy a šunky. Je v ňom nehorázna fontána, s čudnými postavami, aké sa môžu len
         v germánskej fantázii zrodiť; i na viedenskej výstave vzbudila všeobecnú pozornosť. Je tu
         pomník Franka, „bürgermeistera“
    <sup>
     [
     <a class="footnote" href="#ftn.id2505570" name="id2505570">
      35
     </a>
     ]
    </sup>
    v dlhom kapute — on je zakladateľ parku, tejto okrasy mesta. Že má svoj pomník
         Schiller a Goethe, to sa rozumie samo sebou pri svedomitosti švábskej. Jestvuje tu i spolok
         na podporovanie vtáctva: takže taký vrabec nemusí sa v zime pchať do komínov medzi sadze.
         Humánny spolok mu na stromoch zariadil domce v švajčiarskom štýle. Nemusí pečovať o
         zajtrajší deň, „co bude jísti, co bude píti“ — o to nech pečujú ľudia: on v domci ustavične
         nájde zrna a vody. Zato sa vrabec málokde rozhadzuje toľme ako v tomto parku. Podchvíľou
         ich vidíš chlp pod krovím — ani oni nenažívajú v svornosti. Drozdy zas prechádzajú sa vážne
         v svojom čiernom habite po pažiti sťa „regienrungsrathi“,
    <sup>
     [
     <a class="footnote" href="#ftn.id2505607" name="id2505607">
      36
     </a>
     ]
    </sup>
    vyťahujúc zo zeme dlhočizné hlísty, sťa Neapolitán, keď sa natláča nad misou
         makarónov. Ani si nevšimnú slávneho magistrátu, dľa ktorého sa nesmie šliapať po trávniku.
   </p>
   <p>
    Máš tu i filagóriu, veľmi vkusnú, na ktorej máš štatistiku Hradca a všetky
         meteorologické dáta. Tieto sú i zbytočné — vieš i bez nich dobre, že každý deň je dážď.
         Zato je poučné, zvlášte pre úbohých gymnazistov, pozerať na termometer. Sú tu všetky tri:
         Celzia, Réaumura i Fahrenheita; pekná príležitosť vycvičiť sa v rátaní, ktoré je také
         komplikované.
   </p>
   <p>
    Na takých prechádzkach nikdy sme neobišli „Meierei“.
    <sup>
     [
     <a class="footnote" href="#ftn.id2505643" name="id2505643">
      37
     </a>
     ]
    </sup>
    Tu môžeš vidieť kravy in natura,
    <sup>
     [
     <a class="footnote" href="#ftn.id2505654" name="id2505654">
      38
     </a>
     ]
    </sup>
    užívať zápach stajne a za dakoľko grajciarov zapíjať tento, pre veľkomešťana
         tak zriedkavý pôžitok, sladkým alebo kyslým mliekom, ba i naším poctivým cmarom. Tu sme si
         dávali rendezvous ľudia napospol šťúpli, ktorí by nedbali pridať k svojej postave keď i nie
         lakeť — to, ako vieme, môže iba šuster — ale aspoň dáke to kilo. No zdá sa, na lepšej ceste
         v tomto ohľade sú tí, ktorí sa o mlieko veľmi nestarajú. Zato každý večer vysúkajú pár
         pollitrákov dobrého piva. Takýchto praktičných jesto i v Hradci hodne, hoc ani zďaleka nie
         toľko ako napríklad v našej matičke Prahe.
   </p>
   <p>
    Do šedej jednotvárnosti hradeckého života vnáša trochu rozmanitosti dážď. Park sa
         vyprázdni, ulice sa naplnia. Ináč sú ulice dosť prázdne a hluché. Kaviarne sa tiež pritom
         dobre majú. Mnohí sa uchýlia do nich a vyzerajú oblokom na daždivý svet. Ľudia sú k dažďu
         ľahostajní. Ani nepobehnú, bárs sa im leje na chrbát. I dámy kráčajú dosť ležérne i vo
         väčšom daždi v svojich bielych letných toaletách. Daktorej spodnice lupkajú po nohách, lebo
         sú premoknuté. Vrchné sukne, i v Hradci, dvíhajú sa dosť dovysoka. No zato nemyslím, že by
         sa Vajanský dal strhnúť a vyspieval takú báseň nôžke.
    <sup>
     [
     <a class="footnote" href="#ftn.id2505715" name="id2505715">
      39
     </a>
     ]
    </sup>
    Alebo by musel načrieť veľmi hlboko do „licentiae poeticae“.
    <sup>
     [
     <a class="footnote" href="#ftn.id2505733" name="id2505733">
      40
     </a>
     ]
    </sup>
    Tunajšie nohy môžu zaujímať viac anatóma a ešte väčšmi čižmára, než najlepšieho
         básnika. No často dážď ani tu nežartuje. Začne liať ako z kupy a vtedy i hradeckí vodnári
         skočia pod najbližšiu bránu. Keď som bol ostatný raz v Hradci, bol ma zastihol na ulici
         lejak, pomiešaný s kamencom. Kým som skočil pod najbližšiu bránu, bol som mokrý do kolena a
         na dáždniku som mal dve diery. Ale zato ako znezrady príde, tak odrazu i odíde a zaraz sa
         vyjasní a milý Hradec skveje sa ani smaragd. Vzdor dažďu, keď je slnce, je tu dosť horúce;
         vzduch sa zohreje podchvíľou.
   </p>
   <p>
    Pri všetkej akurátnosti musíš obdivovať splendídnosť
    <sup>
     [
     <a class="footnote" href="#ftn.id2505772" name="id2505772">
      41
     </a>
     ]
    </sup>
    slávneho magistrátu. Nie že vydržuje légiu smetiarov, ako i kráľovská Praha, na
         zametanie ulíc. V Hradci sú viac zamestnaní v parku, než v samom meste. Ale magistrát v
         druhom ohľade je škrupulózny. Aby ulice neboli ani hodinu suché! Na túto okolnosť, tak sa
         zdá, kladú veľkú váhu. A pretože popoludní skoro každý deň prší, polievajú ich hneď zavčas
         rána, keď je obyčajne jasno, alebo hustá hmla, lebo i hmla zná zaľahnúť v samú kanikulu nad
         Hradcom.
   </p>
   <p>
    Takým zariadením nenie zbytočná pumpa s dlhou rúrou a vozy so sudmi, ktoré prechodia
         polievať odľahlejšie ulice, kde niet pravého spojenia s rezervoárom vody. V zime je slávny
         magistrát tiež zamestnaný, a to odstraňovaním snehu. Tak minulej zimy, ako mi rozprávali,
         mal veľké šťastie. Vynaložil šesťdesiattisíc zlatiek na export snehu. Sotva jeden vyviezli,
         už hneď napadol druhý, takže boli medzi snehom a slávnym magistrátom ozajstné zápasy: komu
         ostane navrchu. A magistrát skutočne zvíťazil: snehu dneska naozaj v Hradci nieto.
   </p>
   <p>
    V Hradci by bola „Herrengasse“ asi to, čo sú v Prahe Priekopy. Iba že sa tu sveta menej
         prechodí, než po Prahe. Snáď preto, že zahaľači z povolania všetko odišli na letovisko von
         z mesta. Elegantného sveta tu nenájdeš medzi jedenástou a dvanástou do poludnia a večer od
         piatej-šiestej hodiny. Preto cudzinec, ktorý sem príde v lete, odnesie si dojem, že Hradec
         je mesto mŕtve, naskrze striezlivé. Svet je tiež dosť pošmúrny. Nevidíš tu tvárí
         vysmiatych, veselých, ako napríklad v Benátkach, alebo aspoň len vo Viedni. Ženské, i
         driečne, vyzerajú, akoby sa hnevali na teba; ak pozrie na teba, pozrie s výčitkou, akoby
         chcela povedať: „Čo mi nedáš pokoja!“ Pekných jesto medzi nimi málo. Možno sa to zdá len
         nám, privyknutým na druhý ženský typ. Môj druh, ktorý precestoval celú Európu, ubezpečuje
         ma, že nevidel nikde toľko končitých nosíkov a tak pravidelných. Nuž nech majú aspoň to.
   </p>
   <p>
    V „Herrengasse“ jesto mnoho elegantných obchodov. Dá sa tu kúpiť, čo len chceš, a všetko
         tovar solídny. Menovite dámske partieky sú hojne zastúpené. Koľký pôžitok takej dáme, ktorá
         cestuje, chodiť po obchodoch a prezerať, vyberať do milej vôle! Iba to je kalamita trochu,
         že všade sú „ceny pevné“. Koľko zapýta, na tom stojí, a nepohol bys’ ho ani heverom o vlas.
         Aký to cele iný svet v Benátkach alebo tak v Trieste! Ponúkneš mu tretinu toho, čo zapýta,
         a pomaličky sa dojednáte na polovicu. Kým kúpiš pol tucta ručníkov, minie sa ti pol dňa,
         ani sám nespozoruješ ako, a vypočúvaš dopodrobna, ak ťa to zaujíma, celý rodokmeň pána
         kupca a jeho panej.
   </p>
   <p>
    V Hradci sú dosť pekné kaviarne; jesto ich i skvelých, i stredných, ako všade, kde sa
         schodí hodne študentov. Lebo študent predsa len je hlavný hosť takýchto miestností. V lete
         sú tieto kaviarne, čo ležia v meste, dosť pusté a prázdne; naplnia sa svetom, len keď začne
         pršať, aby sa zas o chvíľu vyprázdnili. Náruživých hostí, ktorí sedia, kým nepreštudujú
         všetky noviny, som tu nespozoroval. Nakukne do novín, poobzerá sa sem a tam a ide svojou
         cestou. Najkrajšia kaviareň, čo som objavil, je Kaiserhof.
    <sup>
     [
     <a class="footnote" href="#ftn.id2505894" name="id2505894">
      42
     </a>
     ]
    </sup>
    Ohromnými oblokmi dosť sme sa napozerali na ulicu, ako sa to ten svet brodí vo
         vode a daždi. Ak chceš čítať noviny slovanské, nájdeš ich v Thonethofe — kaviareň čosi
         staršia, blízko Kaiserhofa. Držia tu noviny chorvátske všetkých politických farieb: vládne,
         opozicionálne, a spomedzi týchto — „obzoraške, pravaške“, čisté, nečisté, kompromitentné,
         nekompromitentné i nestranné. Nateraz má opozícia v Trojjedinom kráľovstve len toľkoto odtieňov,
    <sup>
     [
     <a class="footnote" href="#ftn.id2505915" name="id2505915">
      43
     </a>
     ]
    </sup>
    nuž ale ak boh na ňu nezabudne, zajtra ich môže byť o dve, o tri viac. Tu
         odoberajú i Pester Lloyd, Egyetértés, Borsszem Jankó, Uram bátyám, i Figaro, peštiansky
         totiž. Zatáralo sa sem, sám neviem ako, i Novoje Vremja.
    <sup>
     [
     <a class="footnote" href="#ftn.id2505949" name="id2505949">
      44
     </a>
     ]
    </sup>
    Nuž dosť strakatá spoločnosť musí sa to tu schodiť v zime. I „café Europa“ drží
         dosť chorvátskych novín. Aspoň pred dvoma rokmi v nej sa schádzali študenti chorvátski.
   </p>
   <p>
    Ak sa ti zažiada vidieť Hradec z vtáčej perspektívy, daj sa vytiahnuť zubatej železnici
         hore na „Schlossberg“.
    <sup>
     [
     <a class="footnote" href="#ftn.id2505986" name="id2505986">
      45
     </a>
     ]
    </sup>
    Mena sa neľakaj — tento „Schlossberg“ tu neznamená to isté, čo „Schlossberg“
         prešporský. Toto je miesto veľmi solídne a nenájdeš na ňom temer nikoho, iba pár vrabcov,
         ktorým sa park zdá byť prihlučný. I ty, keď sa pokocháš v pohľade na driečne mesto, sotva
         sa kedy vrátiš, iba ak si zvláštnym priateľom samoty. „Himlteich“
    <sup>
     [
     <a class="footnote" href="#ftn.id2506012" name="id2506012">
      46
     </a>
     ]
    </sup>
    je navštevované miesto, rybník v hore, no zato nenie to Štrbské pleso.
         Elektrická ťa odvlečie ta lacno, a veru dobre urobíš, ak nejdeš peší, lebo je cestou dosť
         blata, bárs ideš predmestím, kde je vila do vily. No my ledva sme sa počali kochať v
         jazere, už sa spustil dážď. A hľadať chládok znamenalo by v Hradci vodu nosiť do mora:
         nájdeš zimy i na ulici nadostač.
   </p>
   <p>
    Velocipédov vidno tu veľmi mnoho. I tento šport stratil dosť zo svojej zaujímavosti,
         odkedy ho pochytili najširšie kruhy. Elegantný svet, ako inde, i tu odvrátil sa od
         velocipédu. Zato vidíš tu na ňom listára, mäsiarskeho učňa, ba i mliekárku. Iba že tieto
         velocipédy sú o troch kolesách a medzi kolesami je truhla, kde sa drží tovar, ktorý sa má
         rozvážať. Je to na každý pád ilúzia, ak kto myslí, že je sluha dnes panskejší na svojej
         trojnožke, než prvej, keď socal pred sebou vozíček. Vozí sa i on, to je pravda, lenže ťahá
         najmenej o päťdesiatšesť kg viac, než prvej kým nevozil i seba. A vidí sa na nich často,
         keď tak šliapu trochu do briežku a ak je k tomu blato, že by sa im veru zišiel zápinok. I
         Nemky sa hodili na tento šport, podchvíľou vidíš ševkyňu s lengajúcimi sukňami.
   </p>
   <p>
    Zábav a kratochvíle, tak sa zdá, nieto tu veľa. Divadlo, ako každé leto, i teraz je
         zatvorené. O letnej aréne, kde by mohol pod otvoreným nebom počuť operetu alebo frašku, som
         tu ničoho nepočul. Stadttheater
    <sup>
     [
     <a class="footnote" href="#ftn.id2578076" name="id2578076">
      47
     </a>
     ]
    </sup>
    je budova impozantná. Teraz v ňom čistia, farbia, reparujú. Tamhor spoza
         Wagnera a Schillera, vlastne ich poprsia, ozývajú sa v harmonickom tempe údery, ako keď u
         nás mlátia. To skáče trstenica po zaprášených rekvizitách divadelných. Či i pri kusoch,
         ktoré sa majú dávať znova v budúcej sezóne, upotrebujú túto istú vyprašovaciu metódu,
         neviem povedať. Že sa autorom toho tu i tu dostane, to je isté. Koncertov po pivovaroch a
         reštauráciách som tu nevidel. V parku sú dva razy do týždňa koncerty verejné — no pretože
         každý deň prší, i tento pôžitok roztápa sa vo vode. Úbohý Šváb nemá teda ani tej útechy,
         aby mohol pri muzike vylievať svoje žiale. On ich zalieva pivom a sedí pri svojom pohári
         ticho a seriózne ako bohabojný Nemec.
   </p>
   <p>
    Budov nádherných majú i tu dostatok. Hneď univerzita je veľkolepá stavba na krásnom
         mieste. Mestský dom ťa až privalí svojou impozantnou ťažkopádnosťou. Nevidíš tu snahy
         talianskej za subtílnosťou, ľahkosťou a bažením dohora, k nebu. Nemec chce mať fundamenty
         ako svedčí, a čo je hlavné, on sa snaží zabrať čím viac priestoru, rozšíriť sa, čo i na
         úkor druhého. Tak sa stane dnes-zajtra nepozorovane pánom celej zeme. I radnica rozčapila
         sa naširoko-ďaleko so svojimi rapavými múrmi. Hofburg
    <sup>
     [
     <a class="footnote" href="#ftn.id2578129" name="id2578129">
      48
     </a>
     ]
    </sup>
    je stavba neveľká, ale predsa púta svojou starožitnou, jednoduchou krásou.
   </p>
   <p>
    Všeobecná nemocnica, ako všetky všeobecné — tento strašiak všetkých pacientov a vari
         ešte väčší všetkých kandidátov medicíny — je stavba tiež starosvetská, o hrubých múroch a
         mohutných klenbách, že môže na nich ležať planina. Vo dvore sú už domy novšie, ani zďaleka
         tak solídne stavané. V nich vyzerá to dosť prívetivo, útulne a čisto. Milosrdné sestry
         prechádzajú ticho po dlhých koridoroch; i svetáka oveje tu kýsi duch piety, ktorý bys’
         darmo hľadal po nemocniciach, kde posluhujú všakové ženské, najviac ovšem pochybného
         držania. Tu nepocíti pacient, že upadol do podozrivej spoločnosti, musejúc sa dať
         obsluhovať ženskými, ktoré vykonávajú svoju službu z prinútenosti a vo večitom šomraní. Či
         páni medici a kandidáti i tu sú takí šetrní, ako po iných nemocniciach, neviem. Že totiž
         napadnú na úbohého pacienta — ktorému je predpísaný „klid“ — hneď v procesii, a vyšetrujú
         ho, kým sa im len ráči. Poslucháčov som tu nezastihol, iba rigorozantov. Dvaja takí v
         bielej kravate a rukavičkách, len toľko, že ma nezrútili na schodoch, keď som sa poberal na
         internú kliniku. Z vysmiatych tvárí a živosti pohybov vyrozumel som, že skúška vypadla
         dobre.
   </p>
   <p>
    Pred radnicou nachodí sa pomník arcikniežaťa Johanna.
    <sup>
     [
     <a class="footnote" href="#ftn.id2578179" name="id2578179">
      49
     </a>
     ]
    </sup>
    Tu som mal pred troma rokmi príležitosť obdivovať zvláštnu nevšímavosť, aká sa
         môže nájsť len pri veľkých filozofoch. Jedného študenta sa pýtam, čo je to za pomník.
   </p>
   <p>
    „Ja veru neviem,“ odpovedá on.
   </p>
   <p>
    „Vari nechodíte v tieto strany,“ divím sa ja.
   </p>
   <p>
    „To nie. Každý deň prejdem popri ňom priemerne tri razy. Ale nevšimol som si ho…“
   </p>
   <p>
    I teraz, keď sme my pristúpili bližšie a prečítali nápis, on stojí zamyslený a čaká nás
         netečne. Myseľ mu patrne blúdi po kamenitých stráňach Dalmácie a nemá mu kedy vnuknúť
         nápad, aby sa nás aspoň spýtal, čo je to za pomník.
   </p>
   <p>
    Obyvateľstvo sa nedá spoznať len tak letky; tým menej, že prednejšie rodiny sú po
         letných bytoch. Nápadné množstvo penzistov poskytuje mestu zvláštny ráz. Podchvíľou
         stretávaš starých ľudí. Daktorí sú sťahaní, nahrbení — iní, a tých je hodne, držia sa rovno
         a kráčajú pružno. Vzdor civilu poznáš v nich zaraz starú vojnu. Zdá sa, že v Hradci je
         všetko presiaknuté duchom národným. Vidíš inteligentov oblečených vzdor horúčosti, v
         šedivom lodéne a nohaviciach po kolená, sťa alpských horalov. Schránky na „Schulverein“
    <sup>
     [
     <a class="footnote" href="#ftn.id2578255" name="id2578255">
      50
     </a>
     ]
    </sup>
    nachodia sa vo verejných miestnostiach ako v Prahe truhličky na Maticu.
    <sup>
     [
     <a class="footnote" href="#ftn.id2578271" name="id2578271">
      51
     </a>
     ]
    </sup>
    Elementu slovanského musí tu byť mnoho, súdiac z nápisov. Vidíš tu Wokurku, ale
         i Řeřábka, a to s kvačkou nad r (Česi sa tu neboja), i Popovića s poctivým jeho ć, ale
         popri nich i légiu všakových Oblackov, bývalých Slovincov, kde už nesmie zpred k chybovať
         c. Veru tak, i Slovincom treba vysúkať rukávy, kým vydobyjú, čo im bolo odorané. Len či
         dobyjú! I medzi nimi je už hodne straníctva a pomery povážlivo rozhárané.
   </p>
   <p>
    Na ulici ozýva sa skoro výlučne nemčina, kde-tu udrie ti o ucho i sladká taliančina. Je
         skutočne sladká, keď ju porovnáš s touto úbohou nemčinou. Kto hovorí, zdá sa ti, že
         gargarizuje. Slová musí vyťahovať rovno z hrtana, ani čo by sa hotovil nie na rečnenie, ale
         Dávida chváliť. Pritom Šváb z Hradca je hrozne zadubený. Literárnu nemčinu vôbec nerozumie.
         Zdá sa mu, že je to japončina. Bašík zo Zdychavy nenaťahoval by toľme uši, keby mu
         Hviezdoslav čítal napríklad svoju Agar, ako ich naťahoval „Dienstmann“
    <sup>
     [
     <a class="footnote" href="#ftn.id2578314" name="id2578314">
      52
     </a>
     ]
    </sup>
    pred radnicou, keď som mu naložil v korektnej nemčine, aby mi tento pak
         odniesol do hotelu, číslo to a to. Bolo treba dlhého vysvetľovania a všetko bolo darmo.
         „Dienstmann“ ešte vždy hľadí v nedorozumení ako človek, ktorému sa krivda deje. Konverzácia
         sa skončila tak, že som i ja začal gargarizovať, zavýjať, vytriešťajúc oči a kriviac tvár.
         Hoc to i nebol pravý dialekt hradecký, „Dienstmann“ ma porozumel zaraz a vykonal rozkaz
         presne.
   </p>
   <p>
    Raz večerom spomedzi švábčiny na „Herrengasse“ doľahol k nám hovor zrozumiteľný. Šli
         proti nám dvaja šuhajci, akiste študenti chorvátski. Úryvok ich rozhovoru:
   </p>
   <p>
    „Banujem, že som neodišiel,“ riekol jeden.
   </p>
   <p>
    A druhý mu odpovedá na potechu:
   </p>
   <p>
    „Bolo by lepšie, kebys’ nebol ani prišiel…“
   </p>
   <p>
    S tým sa i stratili v množstve a my sa darmo obzeráme, aby nám vysvetlili zmysel týchto
         rečí.
   </p>
   <p>
    „Čo chcel tým povedať?“ vypytuje sa ma môj druh. „Banujem, že som neodišiel.“
   </p>
   <p>
    „Akiste zaostal tu, keď sa druhí vracali domov,“ vysvetľujem mu ja. „Možno chybovalo
         groší, a možno groší bolo dosť, ale sa potrovili. Táto druhá hypotéza je
         pravdepodobnejšia.“
   </p>
   <p>
    „A ten druhý výrok je ešte horší…“
   </p>
   <p>
    „Veru — ten znamená, že šuhaj darmo márnil čas i groše v cudzom svete…“
   </p>
   <p>
    Zamysleli sme sa oba. Zišli nám na um časy, keď sme i my, sťa zaostalé lastovice,
         blúdili Prahou, čakajúc, kedy nám príde groší, aby sme mohli odletieť za druhmi do milej
         vlasti. Z druhej strany dotklo sa nás bôľne, koľko sa vyberá do sveta duší mladých,
         neskúsených, plných nádejí, a po nečase i na nich pristane výrok: „Bolo by lepšie, kebys’
         nebol ani prišiel…“ Vracajú sa sklamaní, alebo skazení, alebo aspoň len s otrasenou stavbou
         mravnej podstaty…
   </p>
   <p>
    „Keby vedel, kde sú,“ poznamenal môj druh, trochu melancholicky naladený, „vzal by ich
         na večeru.“
   </p>
   <p>
    „Možno by ste im usporili, že by neodišli bez večere spať a večne by vás spomínali. Ako
         my pána Čajku.“
    <sup>
     [
     <a class="footnote" href="#ftn.id2578409" name="id2578409">
      53
     </a>
     ]
    </sup>
   </p>
   <p>
    „Ktorý je to pán?“
   </p>
   <p>
    „Inžinier v Prahe. Tiež nakŕmil dakoľko ráz hladných a napojil smädných…“
   </p>
   <p>
    „Ešte vždy nerozumiem.“
   </p>
   <p>
    „Hm, rozumejú tí, čo tam boli. Menovite v jednu nedeľu večer v júli, strávenú u Brejšku,
         nezabudnú tak chytro.“
   </p>
   <p>
    „Tiež ste nemali peňazí!“
   </p>
   <p>
    „Ani babky.“
   </p>
   <p>
    „Eh, čiže ste pili — a bolo ozaj horúce?“
   </p>
   <p>
    „Nikdy mi tak nechutilo pivo.“
   </p>
   <p>
    „Ale i on musel mať pôžitok!“
   </p>
   <p>
    „Taký, ako by ste boli mali vy, pozerajúc na tie dve zaostalé lastovice, keby ste ich
         boli mohli mať pri svojom stole. On sa vždy usmieval a ustavične nás núkal.“
   </p>
   <p>
    „Vidíte, že často je sladšie dávať, než prijímať,“ poznamenal môj druh. „I ja mám rád
         hladných za svojím stolom. Je v tom mnoho egoizmu — ale tak je.“
   </p>
   <p>
    „No keby len taký egoizmus vládol na svete, ľahko by sme sa pohli. Ale jesto i inakší…“
   </p>
   <p>
    Po týždňovom pobyte vybavili sme konečne, po čo sme do Hradca išli. Zredukovaní na
         štyroch jedno predpoludnie vsadli sme do omnibusu. Všetkým nám valne odľahlo, že hradecká
         idyla je za nami, hoc i pol tucta rúk čaká otvorených, kedy kvapne do nich ten obvyklý
         hriešny bakšiš. Výjav každodenný v dnešnom civilizovanom svete po našich hoteloch. Páchne
         to trochu žobráctvom, prijímanie šestákov takto cez oblok omnibusu, ale koža na tvári
         zatvrdne pomaličky a nepodpustí rumenca pre každú pletku. I náš priateľ Franz sa klania,
         utierajúc tvár servítom; on jediný nevytrčil ruky, bárs by zaslúžil odmenu za svoje námahy.
         Na jeho energickej tvári akoby i teraz bolo napísané: „Olles is möglich!“
   </p>
   <p>
    Na stanici nás čaká dosť roboty. Treba obedovať, zariadiť batožinu, kúpiť karty a
         nadovšetko: vydobyť si miesto v rýchliku, keď prihrmí tam od Viedne. Býva vždy našpikovaný.
         Ak sa i nájde ktoré miesto prázdne, zdvorilí pasažieri položia naň kaput alebo klobúk, aby
         vyzeralo ako obsadené. Nuž ale premohli sme všetky tieto ťažkosti. Bez všetkej nehody
         dostali sme sa do chodby vagóna, odkiaľ vyzeráme, ako sa tratí Hradec a celý kraj kamsi za
         vlakom, akoby si ho bol za plot hodil.
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2505072" name="ftn.id2505072">
        29
       </a>
       ]
      </sup>
      <span class="emphasis">
       <em>
        „olles besetzt“
       </em>
      </span>
      (nem. náreč.) — všetko obsadené
     </p>
    </div>
    <div class="footnote">
     <p>
      <sup>
       [
       <a class="para" href="#id2505241" name="ftn.id2505241">
        30
       </a>
       ]
      </sup>
      <span class="emphasis">
       <em>
        „Herrengasse“
       </em>
      </span>
      (nem.) — Panská ulica
     </p>
    </div>
    <div class="footnote">
     <p>
      <sup>
       [
       <a class="para" href="#id2505255" name="ftn.id2505255">
        31
       </a>
       ]
      </sup>
      <span class="emphasis">
       <em>
        „Jakominiplatz“
       </em>
      </span>
      (nem.) — námestie v centre Hradca, nazvané
               podľa niekdajšieho mešťanostu
     </p>
    </div>
    <div class="footnote">
     <p>
      <sup>
       [
       <a class="para" href="#id2505394" name="ftn.id2505394">
        32
       </a>
       ]
      </sup>
      <span class="emphasis">
       <em>
        „dicső hazánkfija“
       </em>
      </span>
      (maď.) — slávny vlastenec
     </p>
    </div>
    <div class="footnote">
     <p>
      <sup>
       [
       <a class="para" href="#id2505425" name="ftn.id2505425">
        33
       </a>
       ]
      </sup>
      <span class="emphasis">
       <em>
        „dicső hazánkfija“
       </em>
      </span>
      (maď.) — slávny vlastenec
     </p>
    </div>
    <div class="footnote">
     <p>
      <sup>
       [
       <a class="para" href="#id2505442" name="ftn.id2505442">
        34
       </a>
       ]
      </sup>
      <span class="emphasis">
       <em>
        Hob’ die Ehr’
       </em>
      </span>
      (nem.) — mám česť
     </p>
    </div>
    <div class="footnote">
     <p>
      <sup>
       [
       <a class="para" href="#id2505570" name="ftn.id2505570">
        35
       </a>
       ]
      </sup>
      <span class="emphasis">
       <em>
        burgermeister
       </em>
      </span>
      (nem.) — mešťanosta
     </p>
    </div>
    <div class="footnote">
     <p>
      <sup>
       [
       <a class="para" href="#id2505607" name="ftn.id2505607">
        36
       </a>
       ]
      </sup>
      <span class="emphasis">
       <em>
        „regierungsrathi“
       </em>
      </span>
      (z nem.) — vládni radcovia
     </p>
    </div>
    <div class="footnote">
     <p>
      <sup>
       [
       <a class="para" href="#id2505643" name="ftn.id2505643">
        37
       </a>
       ]
      </sup>
      <span class="emphasis">
       <em>
        „Meierei“
       </em>
      </span>
      (nem.) — Gazdovstvo, majer
     </p>
    </div>
    <div class="footnote">
     <p>
      <sup>
       [
       <a class="para" href="#id2505654" name="ftn.id2505654">
        38
       </a>
       ]
      </sup>
      <span class="emphasis">
       <em>
        in natura
       </em>
      </span>
      (lat.) — v prirodzenej podobe, v skutočnosti
     </p>
    </div>
    <div class="footnote">
     <p>
      <sup>
       [
       <a class="para" href="#id2505715" name="ftn.id2505715">
        39
       </a>
       ]
      </sup>
      <span class="emphasis">
       <em>
        nemyslím, že by sa Vajanský dal strhnúť a vyspieval takú báseň
                  nôžke
       </em>
      </span>
      — Vajanského báseň Nôžka bola uverejnená vo Vajanského zbierke
               Tatry a more (1880)
     </p>
    </div>
    <div class="footnote">
     <p>
      <sup>
       [
       <a class="para" href="#id2505733" name="ftn.id2505733">
        40
       </a>
       ]
      </sup>
      <span class="emphasis">
       <em>
        licentia poetica
       </em>
      </span>
      (lat.) — básnická licencia, odchýlka od
               pravidla
     </p>
    </div>
    <div class="footnote">
     <p>
      <sup>
       [
       <a class="para" href="#id2505772" name="ftn.id2505772">
        41
       </a>
       ]
      </sup>
      <span class="emphasis">
       <em>
        splendídnosť
       </em>
      </span>
      (z lat.) — nádhera
     </p>
    </div>
    <div class="footnote">
     <p>
      <sup>
       [
       <a class="para" href="#id2505894" name="ftn.id2505894">
        42
       </a>
       ]
      </sup>
      <span class="emphasis">
       <em>
        „Kaiserhof“
       </em>
      </span>
      (nem.) — (cisársky dvor), meno kaviarne
     </p>
    </div>
    <div class="footnote">
     <p>
      <sup>
       [
       <a class="para" href="#id2505915" name="ftn.id2505915">
        43
       </a>
       ]
      </sup>
      <span class="emphasis">
       <em>
        obzorášske, pravášske, čisté, nečisté, kompromitentné, nekompromitentné
                  i nestranné. Nateraz má opozícia v Trojjedinom kráľovstve len toľko
                  odtieňov
       </em>
      </span>
      — obzoraši boli prívrženci nezávislej národnej strany, ktorej
               orgánom bol Obzor. Od „pravašov“, štátoprávnej radikálnej strany, líšili sa tým, že
               hlásali rovnoprávnosť Chorvátov a Srbov. Roku 1895 sa od strany pravašov odtrhla
               „čistá strana práva“ vedená A. Starčevićom a J. Frankom. Táto strana hlásala
               myšlienku chorvátskej samostatnosti; nečistá strana neodmietala spojenectvo so
               Srbmi.
     </p>
    </div>
    <div class="footnote">
     <p>
      <sup>
       [
       <a class="para" href="#id2505949" name="ftn.id2505949">
        44
       </a>
       ]
      </sup>
      <span class="emphasis">
       <em>
        Egyetértés, Bórsszem Jankó, Uram bátyám,… Figaro, peštiansky totiž…
                  Novoje vremia
       </em>
      </span>
      - Egyetértés (Svornosť) bol maďarský politický denník,
               založený roku 1874. Borsszem Jankó (Janko Hraško) bol budapeštiansky humoristický
               týždenník, ktorý vychádzal od roku 1868. Le Figaro je parížsky konzervatívny denník,
               ktorý vychádza od roku 1854; Novoje vremia bol ruský denník, ktorý vychádzal v
               Petrohrade od roku 1868 do roku 1917
     </p>
    </div>
    <div class="footnote">
     <p>
      <sup>
       [
       <a class="para" href="#id2505986" name="ftn.id2505986">
        45
       </a>
       ]
      </sup>
      <span class="emphasis">
       <em>
        Schlossberg… tu neznamená to isté, čo „Schlossberg“
                  prešporský
       </em>
      </span>
      (nem.) — Zámocký vrch; v Bratislave sa tak volala vykričaná
               štvrť Vydrica
     </p>
    </div>
    <div class="footnote">
     <p>
      <sup>
       [
       <a class="para" href="#id2506012" name="ftn.id2506012">
        46
       </a>
       ]
      </sup>
      <span class="emphasis">
       <em>
        „Himlteich“
       </em>
      </span>
      (nem.) — Nebeský rybník
     </p>
    </div>
    <div class="footnote">
     <p>
      <sup>
       [
       <a class="para" href="#id2578076" name="ftn.id2578076">
        47
       </a>
       ]
      </sup>
      <span class="emphasis">
       <em>
        „Stadttheater“
       </em>
      </span>
      (nem.) — mestské divadlo
     </p>
    </div>
    <div class="footnote">
     <p>
      <sup>
       [
       <a class="para" href="#id2578129" name="ftn.id2578129">
        48
       </a>
       ]
      </sup>
      <span class="emphasis">
       <em>
        „Hofburg“
       </em>
      </span>
      (nem.) — dvorný hrad
     </p>
    </div>
    <div class="footnote">
     <p>
      <sup>
       [
       <a class="para" href="#id2578179" name="ftn.id2578179">
        49
       </a>
       ]
      </sup>
      <span class="emphasis">
       <em>
        pomník arcikniežaťa Johanna
       </em>
      </span>
      — arciknieža Ján Krstiteľ (1782 —
               1859), rakúsky panovník, venoval sa prírodným vedám a histórii. Po strate Tirolska sa
               usadil v Štajerskom Hradci, kde založil vedecký ústav. V Brandhofe zaviedol vzorné
               gazdovstvo. Podporoval baníctvo a vinárstvo.
     </p>
    </div>
    <div class="footnote">
     <p>
      <sup>
       [
       <a class="para" href="#id2578255" name="ftn.id2578255">
        50
       </a>
       ]
      </sup>
      <span class="emphasis">
       <em>
        Schulverein
       </em>
      </span>
      (nem.) — Školský spolok; nemecký germanizačný
               spolok, ktorý pod zámienkou ochrany nemeckých menšín ponemčoval iné národy.
     </p>
    </div>
    <div class="footnote">
     <p>
      <sup>
       [
       <a class="para" href="#id2578271" name="ftn.id2578271">
        51
       </a>
       ]
      </sup>
      <span class="emphasis">
       <em>
        v Prahe truhličky na Maticu
       </em>
      </span>
      — Ústrednú maticu školskú
               založili roku 1880 na ochranu proti Schulvereinu. Chránila v opatrovniach a
               materských školách deti pred ponemčovaním. Príspevky na ňu vyberali i v českých
               hostincoch.
     </p>
    </div>
    <div class="footnote">
     <p>
      <sup>
       [
       <a class="para" href="#id2578314" name="ftn.id2578314">
        52
       </a>
       ]
      </sup>
      <span class="emphasis">
       <em>
        „Dienstmann“
       </em>
      </span>
      (nem.) — sluha
     </p>
    </div>
    <div class="footnote">
     <p>
      <sup>
       [
       <a class="para" href="#id2578409" name="ftn.id2578409">
        53
       </a>
       ]
      </sup>
      <span class="emphasis">
       <em>
        … my pána Čajku… Inžinier v Prahe
       </em>
      </span>
      — Juraj Čajka (†1898),
               rodák z Mošoviec, inžinier v Prahe, bol podporovateľom slovenského pražského spolku
               Detvan od roku 1883.
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2578528">
       </a>
       3
      </h2>
     </div>
    </div>
   </div>
   <p>
   </p>
   <p>
   </p>
   <p>
    Konduktor pretískajúc sa chodbami rýchlika oznámil nám, že najbližšia stanica je naša.
         Praktické zariadenie takáto predvídavosť pri konduktorovi. Batožinu môžeš si zložiť blízko
         dverí celkom pohodlne, takže ju treba len zhodiť na perón: nemusíš lietať a rozčuľovať sa,
         že ťa vlak odvlečie ďalej, kým sa ty s batožinou tamdnu naťahuješ.
   </p>
   <p>
    Mašina onedlho zahvízdala, vlak dohrmel na dosť skromné, vidiecke nádražie, a sotva
         zastal, už nám konduktor vedie sluhu, kufre len tak letia dolu na perón, kde ich sluha nemá
         kedy ani ukladať; vlak nežartuje, lebo stojí len jednu minútu. Špagát na škatuli sa
         pretrhol, z nej sa temer vykotúľal slamený dámsky klobúk, nadobudnutý v Hradci. Sám sluha
         vlastnoručne vpratal ho zas do škatule, sprevádzaný pokrikmi a vzdychmi tu z vagóna. A
         konečne sme i my, šťastní a zdraví, na peróne, všetci štyria. Vlak čakal iba to. Zahvízdal
         si od radosti, že je o toľko škatúľ ľahší, a už fujazdí k Triestu, kde slnce pečie a rastú
         pomaranče.
   </p>
   <p>
    Na dvore pred stanicou celá výstava všakových príležitostí. Vidno otvorené koče,
         priestranné landauery,
    <sup>
     [
     <a class="footnote" href="#ftn.id2578588" name="id2578588">
      54
     </a>
     ]
    </sup>
    bričky i vozíky. Jeden taký vozík oblečený je celkom demokraticky v bielom
         plátne, ani čo by sa chcel tu ukázať v negližé. Príležitostí, ani čo by zo štácie mala
         vyjsť svadba; alebo skôr, akoby tu kdesi mala byť kňazská spoveď. Len pri kňazských
         foršpontoch sa dá vidieť toľká rozmanitosť tvaru a farby. A kým sa my takto divíme, už je
         tu jeden so štajerským klobúčkom a perom tetrovím pri nás, habe naše kufríky a škatule a
         nosí ich k jednému z vozíkov o jednom koni. No treba vymeniť ešte dva veľké kufre, i ja
         idem k úradníkovi a odovzdám mu karty. Vysvitlo po dlhom hľadaní a prehliadaní, že našich
         veľkých kufrov tu vôbec nieto.
   </p>
   <p>
    „Ako by ich nebolo!“ zvolal som ja zadivený. „Tam sú vám na peróne, i naše meno
         prilepené na nich.“ Úradník hľadí na perón a zase do lajstrov a ešte čosi kutá a krúti
         hlavou.
   </p>
   <p>
    Ja som ho vyviedol na perón a ukazujem mu víťazoslávne naše kufre. Môžem povedať,
         vzbudzovali dosiaľ všade úctu. Takých bruchatých málokedy vozí južná železnica. Na nich je
         i meno môjho mlčanlivého druha; on drží na také maličkosti mnoho a hovorí: „Nech len bude
         tam meno — nebude nikomu zavadzať a kufor sa predsa nestratí tak ľahko.“ On totiž pri
         každom „vcházení a vycházení“, pri každom podniku má na ume nešťastnú náhodu. Šťastnej
         nikdy neočakáva.
   </p>
   <p>
    „A čo to osoží všetko,“ vysvetľuje mi úradník, „keď nám neštimujú čísla.“ A skutočne mi
         ukazuje na kufroch ohromné 7 a 8 a na mojich recepisoch 5 a 6.
   </p>
   <p>
    „A teraz už čo!“ pýtam sa ja úradníka predesený.
   </p>
   <p>
    Mrdá plecom, škrabe sa za uchom. „A čo vám ja môžem, pane! Čísla neštimujú — ja nemôžem
         nič urobiť. Zadajte prosbu na direkciu — reklamujte svoju batožinu…“
   </p>
   <p>
    Hodil som rukou. Pekná rada! Direkcia by vybavila prosbu do Všechsvätých, keď ja kufrov
         nebudem vôbec potrebovať. Úradníka som nechal tak, ktorý je ešte vždy ochromený a nemôže sa
         zotaviť od divu: ako možno prilepiť jedno číslo na predmet a na recepis napísať druhé. Šiel
         som rovno k šéfovi. Nerád by, aby sa dozvedeli moji druhovia, v akej som omáčke. Veď len
         pomyslieť, že v kufroch sú im obleky na celú sezónu, rozdielne: ľahučké letné i futrované
         zimné. Čo by vyvádzali, keby sa tak dozvedeli, že ostali odrazu bez všetkého! Môj
         mlčanlivý, on by sa zaraz rozhodol: „Poďme domov!“ Vidím mu ja na nose, že toto premávanie
         a túlanie svetom začína ho omínať.
   </p>
   <p>
    No šéf urobil veľmi krátky proces. „Odvážte batožinu, ak zodpovedá váhe, vydajte ju
         pánom. Len pýtajte od nich osvedčenie.“ Nebolo to byrokraticky rečeno, ale rozumne: a rozum
         mnoho ráz hoden je viac, než všetky paragrafy.
   </p>
   <p>
    Na váhe čosi chybovalo, no tu už bolo ľahko. Koľko asi chybovalo, toľko som vstrčil
         šestáčkov sluhovi do ruky a on skutočne oznámil úradníkovi: „Váha štimuje.“ S tým sa i
         veľké kufre octli pri druhých na vozíku.
   </p>
   <p>
    „Toto je náš landauer!“ zvestujú mi druhovia, spotenému od rozčúlenia. Prikývol som a
         pochválil ich vkus. Náš landauer vyzerá medzi druhými povozmi sťa seniorský kočiar medzi
         farárskymi foršpontmi.
   </p>
   <p>
    „Teraz sa len poďme umyť a vypiť pohár piva,“ navrhujem ja. „Chvalabohu, v Pöltschachu
         sme, nemáme sa čo náhliť.“
   </p>
   <p>
    Vozíky a foršponty odchodia jeden za druhým, no prázdne s dlhým nosom. Nedostalo sa im
         všetkým zárobku. Iba čo dva-tri vezú čosi pasažierov, no ani jeden štyroch odrazu. Náš
         kočiš i sedí veru hrdo na kozlíku — i môže sa pýšiť, toľké víťazstvo nad ostatnými!
   </p>
   <p>
    V hostinci sme sa najprv umyli z prachu a sadzí, akých sa len nalepiť môže na
         cestovateľa na elegantnej južnej dráhe, kam dávajú staré, rozhegané vagóny snáď z celej
         začadenej Európy; potom sme sa občerstvili jedni mliekom, druhí pivom — každý dľa svojej
         náruživosti. Ale museli sme sa čím skôr hýbať. Môj mlčanlivý sedí ako na tŕní. Dozvedel sa
         od kočiša, že Rohić je preplnený, o byty veľká núdza. My sme si ich síce objednali ešte z
         Hradca a oznámili na dnes náš príchod: „Ale opatrnosti nikdy nezbýva,“ vysvetľuje nám
         mlčanlivý. „Mohli by nám povedať, keď sme neprišli s druhými, že sa nám neúfali a kvartiele
         dali druhým.“ Kočiš veľmi prisviedča tomuto dôvodeniu. On volí, keď sa nás čím skôr zbaví.
   </p>
   <p>
    A veru nie blázon z Pöltschachu o tejto hodine ísť do Rohića. Slnce praží a prach sa
         dvíha v oblakoch na ceste. Keby aspoň vetrík fúkol a odniesol oblaky, alebo keby kočiš
         pohol, ako svedčí! Ale hore vrchom nepobehne, lebo je do vrchu — v doline zas nie, lebo je
         vraj nebezpečno a roviny tu vôbec nieto. Tak ideme skoro jednostaj iba krokom a ťažké
         štajerské mršiny pobehnú len vtedy, keď ich prebudia muchy, ktorých sú celé kŕdle okolo
         nich, alebo keď sa im zunuje toto pohrebné tempo. A vzdor tejto báječnej rýchlosti dohonili
         sme náš vozík s batožinou i popretekali všetkých, čo pred nami zutekali z Pöltschachu. Náš
         seniorský batár
    <sup>
     [
     <a class="footnote" href="#ftn.id2578808" name="id2578808">
      55
     </a>
     ]
    </sup>
    je teda predsa len najrýchlejší medzi všetkými foršpontmi.
   </p>
   <p>
    No sotva naše paripy zavoňali, že je Rohić tu — pri prvom dome, pri „Hotel Sonne,“
    <sup>
     [
     <a class="footnote" href="#ftn.id2578827" name="id2578827">
      56
     </a>
     ]
    </sup>
    ktorý sa ozaj hrdo vypeká na slnci, pohodili hrdo hlavou a zaberajú, až sa
         divíš toľkej rýchlosti pri tak tučných hoviadkach. I tu je obyčaj ako v Zázrivej: cez
         dedinu popchni! Teraz zase skupina domov a humien, či stajní, a hneď sa cesta skrúti vľavo
         pod divé gaštany, ktoré sú nasadené alejou. Z pustatiny, z poľa a spomedzi vŕškov octli sme
         sa razom vo veľkom meste. Nie že by sme mali pred sebou paláce, ale okolo nás, pod
         gaštanmi, hemží sa veľkomestský svet. My, zaprášení, od slnca napoly upečení budeme sa im
         zdať ako divosi, ktorí prišli nakuknúť sem, do tejto malej Európy medzi horami.
   </p>
   <p>
    Landauer zastavil sa pred neveľkým, ale strojným domcom, naľavo od aleje. Z domu
         vyskočil sluha a keď zbadal, kto sme, dal kočišovi adresu, kde nás má vysypať. Na zadnú os,
         medzi kolesá, vysadol „Commisionär“ — tak sa tu volá „Dienstmann“ — ktorý bohvie odkedy na
         nás číhal. I on chce niečo zarobiť na hosťoch — nato nosí čiapku s bliaškou.
   </p>
   <p>
    Tou istou alejou pomedzi svet redikajú nás nazad, kde koč zastal pred skupinou domov
         pred hotelom „Zur Post“.
    <sup>
     [
     <a class="footnote" href="#ftn.id2578882" name="id2578882">
      57
     </a>
     ]
    </sup>
    Tu nám zvestovali, že sa nám prichodí rozlúčiť. V hoteli majú jednu izbu pre
         dvoch, ostatní dvaja musia sa zložiť v druhom dome. Potešilo nás iba to, že naši dvaja
         druhovia majú izbu priestrannú, pohodlnú, čistú. ,A o nás je ľahko,‘ potešujeme sa my dvaja
         vysúdení, ,len nech bude kde spať a nech nebude veľmi nečisto.‘ O luxus my nestojíme a v
         izbe sa budeme zdržovať beztoho málo.
   </p>
   <p>
    Koč sa zase obrátil a úvraťami hlavného, parádneho parku šikuje nás nadol, kdesi na
         vyhnanec. Zastal veľmi skoro pred osamelým domom. Na ňom stojí napísané „Pesther Haus“.
    <sup>
     [
     <a class="footnote" href="#ftn.id2578911" name="id2578911">
      58
     </a>
     ]
    </sup>
    Akoby boli šípili, kto som ja, že ma doň odviedli. Na druhom poschodí vykázali
         nám neveľkú izbičku: nie je skvelá, ale ani zas najpodlejšia. Náradie je starosvetské, ale
         pohodlné, a čo je hlavná vec, panuje tu čistota. Cítili sme sa hneď ako doma, a keď sme
         vyzreli oblokom a zo všetkých strán usmiala sa nám svieža, živá zeleň, zdalo sa nám, že je
         toto najkrajší palác celého mesta.
   </p>
   <p>
    Umyli sme sa, chvalabohu, nateraz aspoň, definitívne, preobliekli čisté šaty — beztoho
         je sobota — a vybrali sa na prvú prechádzku „po meste“, kde nám je súdené možno i dlhšie
         prebývať.
   </p>
   <p>
    Treba uznať, že Rohić hneď z príchodu púta, ba zaimponuje. Leží v doline, zo všetkých
         strán zelená, bujná hora. Dolinu temer celú pokrýva spomenutý „park“, v modernom zmysle
         slova: totiž ohromná plocha pažite, v nej nakreslené rozličné figúry s kvietím a ozdobným
         krovím, bielym, žltým a modrým a medzi hriadkami biele chodníčky i široké cesty, vysypané
         pieskom. V prostriedku parku nechybuje ani tu vodomet s bazénom, kde plávajú zlaté rybky.
         No vodomet dnes nepracuje. I on, ako i starý Vezuv, prebúdza sa akiste zo sna len pri
         zvláštnych príležitostiach. Park vľavo siaha k hlavnej aleji, ktorá vedie popri ňom kamsi
         dohora, medzi vrchy, vpravo ho zatvárajú budovy, ako vidno najparádnejšie v celom kúpeli,
         vyfarbené na žlto. Na dolnom konci je Wienerhaus, potom Badehaus a tamhore Curhaus.
    <sup>
     [
     <a class="footnote" href="#ftn.id2578976" name="id2578976">
      59
     </a>
     ]
    </sup>
    Všetky tri sú frontom obrátené k parku, majú balkóny, menovite „Wienerhaus“ na
         rohu má pekný balkón a Curhaus má v prízemí rozsiahle reštauranty a iné miestnosti a pod
         ústreším rozsiahlu verandu, ktorá sa tiahne celou dĺžkou tohto impozantného domu.
   </p>
   <p>
    Sotva sme sa zamiešali medzi svet, že pôjdeme hore alejou, keď tu volá ktosi na môjhu
         druha, a to po mene. Pred nami stojí vysoká postava kňazská, impozantná; odznak kanonika na
         prsiach pristane jej dobre. Od neho sme sa dozvedeli, kto je tu všetko z Dalmácie. Za ním
         prišiel pán dekan, alebo ako ich v Dalmácii volajú, arcipret: vysoký, ale trochu
         chudorľavý, ešte mladý človek.
   </p>
   <p>
    „Pekne sme počali náš pobyt,“ myslím si ja. „Stretnúť takto hneď z príchodu, a to hneď
         dvoch odrazu.“ No tu zas ide proti nám usmievavý, nevysoký pán s dámou a víta môjho druha:
         tiež direktor istého ústavu v Dalmácii.
   </p>
   <p>
    „A to sme z Dalmácie všetci,“ zvestuje nám pán kanonik. „Čakali sme vás zo dňa na deň
         túžobne. Už sme sa počali obávať, že ani neprídete.“
   </p>
   <p>
    „Oneskorili sme sa v Hradci. Miesto dvoch dní strávili sme tam celý týždeň,“ vysvetľuje
         mu môj druh.
   </p>
   <p>
    „Nebanujte — nestratili ste mnoho,“ ozvala sa pani. „Dosť sa tu nanudíte…“
   </p>
   <p>
    ,Pekný počiatok,‘ myslím si zas ja. ,A čo povie na to môj mlčanlivý, ktorý do Rohića
         zutekal pred nudou, a ako vidím, nájde ju zas, ibaže v druhom vydaní!‘
   </p>
   <p>
    Chodíme hore-dolu, držíme prvú prehliadku. Osoby a veci ešte nám splývajú — určitých
         obrysov sme si neutvorili. ,I na to stačíme ešte!‘ potešujem sa ja. A ani sa neusilujem
         vychytiť hlavné črty. Iba vo všeobecnosti toľko: dámy sú nie veľmi krásne, ale oblečené sú
         elegantne. To ma prekvapilo; Rohić má chýr, že sa v ňom môže chodiť i bez klobúka, po
         domácky, i na promenádu.
   </p>
   <p>
    „Nahrnulo sa dosť prechodných hostí — zajtra je tu Annenball,“ vysvetľuje pani. Kvôli
         nim i stáli hostia sa preobliekli.
   </p>
   <p>
    Po tejto „orientačnej“ prechádzke udrelo osem hodín a my odišli na večeru do hotela „zur
         Post“. Naši dvaja druhovia nás už čakali. Oni ešte vôbec nevyšli z izby, chcejúc si
         vydýchnuť po námahách dnešnej cesty. Povetrie rohićské o ôsmej večer zdá sa im tiež
         priostré, zato sa neopovážia sadnúť pod verandu, alebo do záhrady. Im kvôli uchýlili sme sa
         i my do reštaurantu. Sme tu takrečeno sami a gazda nám, neviem prečo, postavil dvojramenný
         svieceň na stôl. Vyzeráme ani rodina židovská pred šabesom. Medzitým na verande a v záhrade
         je živo — smiech, rozhovor, a štrngot a cvengot doliehajú k nám.
   </p>
   <p>
    Večera bola dosť dobrá; to sa vie, jedlá všetko „curgemäss“.
    <sup>
     [
     <a class="footnote" href="#ftn.id2579099" name="id2579099">
      60
     </a>
     ]
    </sup>
    Po večeri, keď sme vyplatili účet, preriekol môj mlčanlivý: „Teda sme my tu!“
         Znie to viac ako banovanie, než ako radosť. I my sme pozreli jeden na druhého a každému na
         očiach môžeš čítať otázku: ,Či ja to tu vydržím!‘ No nezjavili sme jeden druhému ani slova
         z našich obáv — radšej sme vyšli do aleje.
   </p>
   <p>
    Nieto v nej temer nikoho. Iba popod stromy čo sedia daktorí hostia; melancholickí
         osamote, spoločenskejší v skupinách. Na verande Curhausu obsadené sú všetky stolíky veselým
         svetom. Iní sa prechádzajú parkom, pred osvetlenou verandou. Ináč našich nových známych tu
         nevidno a takto samotným je nám dosť fádno.
   </p>
   <p>
    „Poďme spať!“ dal nám heslo náš mlčanlivý.
   </p>
   <p>
    „A my poďme!“ pristali sme i my. „Beztak sme utrmácaní.“
   </p>
   <p>
    Dopravili sme našich druhov do hotela a pobrali sa k nášmu idylickému Pesterhausu. Proti
         nám ide párik — on v uniforme, nevidno, koľko má hviezdičiek, ona s mantilou na pleciach.
         Vedie ju popod ruku, zhovárajú sa ticho a ona mu položila hlavu na plece a tak kráčajú.
   </p>
   <p>
    „Tým nenie tu nudno — a?“ zvolal môj druh.
   </p>
   <p>
    „Nemôže byť všetkým jednako!“ odpovedám ja. A zamyslení vtiahli sme do nášho Pesterhausu
         a spustili šalogátre.
   </p>
   <p>
    Ráno som sa prebudil, ako obyčajne, zavčasu. I v izbe sa dalo cítiť, že je zima. Keď som
         sa obliekol, druha som počkal pred domom. Chlad ma začal štípať; musel som chodiť sem a ta,
         aby sa zahrial akomak.
   </p>
   <p>
    „My sme vstali prví v Pesterhause,“ zvestuje mi môj druh. „Všetko spí ako more. Slúžky
         sa divia, čo to dostali za nocľažníkov.“
   </p>
   <p>
    Išli sme do parku. Nevidno v ňom ani vtáčka, ani letáčka. Všetko ticho. Prišli sme pred
         kaviareň. Ospalý sklepník vymetá verandu. Nad kaviarňou je „Kapellenhaus“
    <sup>
     [
     <a class="footnote" href="#ftn.id2579192" name="id2579192">
      61
     </a>
     ]
    </sup>
    — v ňom je katolícka kaplica o troch oltároch. Holohlavý „kirchendiener“
    <sup>
     [
     <a class="footnote" href="#ftn.id2579205" name="id2579205">
      62
     </a>
     ]
    </sup>
    čaká pred ňou, či nepríde kto slúžiť omšu.
   </p>
   <p>
    „Či už bola omša?“ pýtam sa ho.
   </p>
   <p>
    „Áno — biskupova,“ odpovedá on.
   </p>
   <p>
    „Na biskupa vstáva dosť zavčasu,“ poznamenal môj druh. „To bude iste arcibiskup Milinović?“
    <sup>
     [
     <a class="footnote" href="#ftn.id2579229" name="id2579229">
      63
     </a>
     ]
    </sup>
    pýta sa kostolníka.
   </p>
   <p>
    „Áno.“
   </p>
   <p>
    „Len Dalmatínec môže zavčasu vstávať,“ riekol som ja.
   </p>
   <p>
    Tu je kiosk, v ktorom vyviera „Styriaquelle“,
    <sup>
     [
     <a class="footnote" href="#ftn.id2579262" name="id2579262">
      64
     </a>
     ]
    </sup>
    vlastne ju čapujú na pumpu. Keď sme raz v Rohići, bolo by smiešno, keby sme
         neprobovali vodu, čo je za. Je studená, asi 7° R., má kyseliny uhličitej dosť a v ústach
         sťahuje. Okolo nej posluhujú Slovinky. Ak sa im prihovoríš po nemecky, odpovedajú zaraz; ak
         po chorvátsky, najprv sa poobzerajú, či nieto dakoho blízo, a potom už hovoria. Rohić je
         totiž „Landescuranstalt“
    <sup>
     [
     <a class="footnote" href="#ftn.id2579283" name="id2579283">
      65
     </a>
     ]
    </sup>
    — a pretože tu rozkazuje zemský výbor z Hradca, úradná reč je nemecká. Slúžky
         by nemali ani prehovoriť po „slovensky“…
   </p>
   <p>
    Vypili sme po tri poháre Styriaquelle a potom sa už vybrali na prechádzku. Hneď pri
         kiosku je druhý prameň „Tempelquelle“
    <sup>
     [
     <a class="footnote" href="#ftn.id2579306" name="id2579306">
      66
     </a>
     ]
    </sup>
    pod krovom, ktorý odpočíva na stĺpoch. K nemu sa druží dlhá budova a v nej
         stĺporadie, kde sa môžeš prechádzať, keď je vonku dážď a prezerať výklady, alebo i vstúpiť
         do daktorého sklepu, ktorých je tu dosť.
   </p>
   <p>
    No my sme šli dohora, gaštanovou alejou medzi lúkami v doline. Z oboch strán je hora
         buková, z ktorej takto zrána veje chladom. Keď sme došli tahore, kde počína sa hora —
         vrátili sme sa nadol, k prameňom.
   </p>
   <p>
    Pri oboch sme už našli ľudí; chlapi v havelokoch, ženy v kepeňoch. Chlad je vždy
         citlivý; oblohou letia biele oblaky, daktorý tak nízko, že sa vozí po štici vrchu a vniká
         do húšťavy.
   </p>
   <p>
    „Bude dážď!“ prorokujem ja, privyknutý na dalmatínske nebo.
   </p>
   <p>
    „To uvidíme,“ odpovedá môj druh. „Tu je prorokovať veľmi ťažko. Dnes by sa opovážil
         tvrdiť, že bude pekne.“
   </p>
   <p>
    A mal pravdu. Keď slnce prihrialo, pod ním sa rozplynuli i oblaky. Tráva sa zelenie, na
         nej visia bohaté kvapky rosy.
   </p>
   <p>
    „Dažďa ani netreba; dostačí i takáto rosa,“ poznamenal som ja. „Keby sme ju mohli mať v
         Dalmácii!“
   </p>
   <p>
    Môj druh len pokýval hlavou smutne.
   </p>
   <p>
    No zato nebo tunajšie nie je ani zďaleka tak skvelé, ako dalmatínske. Vyzerá, akoby sa
         pod ním ešte vždy kudlilo.
   </p>
   <p>
    Z druhej strany aleje zase skupina domov, hneď proti prameňom. Z nich vyniká malý,
         chutný domec direkcie, potiahnutý zeleňou až do strechy. Nado dvermi je erb Štajerskej: lev
         s korunou a vyplazeným duplovaným jazykom. Pred tento domec sme zatiahli včera popoludní,
         tu nám nadelili byt. Na susednom dome je vylepený plagát — zvestuje, že sa dnes má
         vydržiavať „Annenball“.
   </p>
   <p>
    „My ste teda zastihli kulmináciu sezóny,“ poznamenal som ja.
   </p>
   <p>
    „Veď i vidno,“ odpovedá môj druh. „Vlani som dostal izbu v Badehause — teraz nás poslali
         na vyhnanec.“
   </p>
   <p>
    „No ktovie, či to potrvá takto — môžu hostia i odísť poniektorí…“
   </p>
   <p>
    „O to niet starosti. O tri dni bude bytov na výber,“ teší ma. „A teraz poďme do
         kaviarne. Azda bude už vyriadená.“
   </p>
   <p>
    Z verandy je pekný výhľad na park a proťajšie briežky, pod ktorými sa tiahne hlavná
         aleja. Parkom a alejou už sa prechádzajú dosť husto ľudia. Každý nesie v ruke svoj pohár a
         srkne z neho tu i tu po glgu vody liekovitej. Iní vyhľadajú so svojím pohárom daktoré
         zákutie, gargarizujú a vypierajú hrdlo. Podajedni sú veselí a chodia v skupinách, iní
         prechádzajú sa osamote a popíjajú svoju vodu vážne, preniknutí presvedčením, že v nej sa
         skrýva to, po čom každý túži — zdravie. Málo ich je, na ktorých bys’ pobadal stopy ťažkej
         choroby. Sú to viac ľudia, ktorých utrmácal mestský život, unavujúca práca a možno i nočné
         potulky. Dámy zas trpia najviac na následky svojho sedavého života a menovite obliekania,
         ktoré vyžaduje, aby sa sťahovali a mučili svoje telo. Väčšina ich bude, ktorí majú „svoje
         nervy“; choroba, ktorá je moderná, prirodzený výplyv dnešného života, alebo takrečeného
         boja a existenciu.
   </p>
   <p>
    Na verande už tiež obsadené sú skoro všetky stolíky. Hostia, ktorí za svojou vodou
         odbavili svoju prechádzku, posilňujú sa mliekom, čajom. Daktorí udrú hneď na šunku, maslo
         alebo na vajcia. Kávu pije málokto, s vodou sa ona nechce spriahnuť akosi. Toto tu všetko
         žije dľa predpisov daktorého z troch Brunnenarztov.
    <sup>
     [
     <a class="footnote" href="#ftn.id2579465" name="id2579465">
      67
     </a>
     ]
    </sup>
    Sú nateraz traja, vymenovaní od zemského výboru. Medzi nimi jeden je krajan,
         dr. Gámán de Benczencz.
    <sup>
     [
     <a class="footnote" href="#ftn.id2579479" name="id2579479">
      68
     </a>
     ]
    </sup>
   </p>
   <p>
    Pred kaviarňou, blízko aleje, nachodí sa pavilónik o streche plechovej na tenkých
         stĺpikoch z liatiny. V ňom sa produkuje ráno a pred večerom naša „Curcapelle“.
    <sup>
     [
     <a class="footnote" href="#ftn.id2579504" name="id2579504">
      69
     </a>
     ]
    </sup>
    Prvý bod programu je „chorál“, hrajú ho na trúbach. Znie to ani organ. Vyvolalo
         to vo mne dávne rozpomienky, keď i ja som takto na organe hrával zarána. Nápev mi je tiež
         známy: „Ježiši milosrdný!“ — ten istý, ktorý sa ozýva ránom nielen po našich kostoloch, ale
         i po domoch. Tento chorál má predsa len daktoré odchýlky — nie je to naša pieseň. Ona je
         prispôsobená duchu národa, a tento tu je meravý, ťažkopádny, ako všetky naše piesne v
         partitúrach nemeckých. Náš človek pri takej muzike sa nenadchne: oprobuje i poťahovať za
         organom, ale o chvíľu pokrúti hlavou, zatíchne a naostatok premôže ho driemota.
   </p>
   <p>
    I od kaplice podchvíľou sa ohláša zvon — znak, že sa počína omša. Sotva bude kde
         katedrály, kde by sa odslúžilo toľko omší, ako v tejto kaplici dnes ráno. Veď i vidno, že v
         Rohići sú traja biskupi: Strossmayer,
    <sup>
     [
     <a class="footnote" href="#ftn.id2579550" name="id2579550">
      70
     </a>
     ]
    </sup>
    Sterk z Triestu a arcibiskup Milinović z Čiernej Hory. Okrem nich je tu veľké
         množstvo kňazov, kanonikov a dekanov. Vyzerá to, akoby sme boli prišli sem nie do kúpeľov,
         ale na dáku synodu alebo kongres.
   </p>
   <p>
    Išli sme „zur Post“ pozrieť, čo je s našimi priateľmi. Vzdor pozdnej hodine v parku sa
         neukazujú ešte. Tam sme sa dozvedeli, že vstávajú. Hotelier, veľmi zdvorilý a úslužný
         človek, ktorý hovorí trochu i po taliansky, čo je mojim druhom veľká polahoda, a mám ho v
         podozrení, že hovorí ešte lepšie po chorvátsky, ale sa neopováži alebo nechce; hotelier nám
         oznámil, že sa dnes vyprázdni jedna izba, takže by sme zas boli spolu všetci štyria.
   </p>
   <p>
    Naši druhovia sú nie práve ružovej vôle. Žalujú sa, že nemohli zaspať ako obyčajne, keď
         sa posteľ premení, a keď konečne zaspali horko-ťažko, hneď nad ránom sa počalo hurtovať po
         dome. Schody sú im hneď pod izbou, a čo je najhoršie, tieto schody sú drevené a na nich sa
         tuho ozýva každý krok. Potom dvere nevedia zatvárať potichu, ale búchajú nimi. Dolu zas je
         kuchyňa, potom šenk piva a vína, a na dôvažok krčma, v ktorej sa do noci pije a huláka.
         Čuje sa do izby i tuhý zápach z blízkych stajní, ktorý pomiešaný so zápachom kuchyne a
         krčmy nie je práve príjemný. Slovom, žaloba na žalobu. „Treba sa postarať o druhý byt,“
         zakončil môj mlčanlivý. „Takto sa tu nedá obstáť.“
   </p>
   <p>
    „Druhý byt!“ pokyvovali sme hlavami asi ako ten šuhaj, ktorému striga naložila novú,
         nemožnú robotu. „Uvidíme, vynasnažíme sa…“ No nádejí sme neprechovávali veľkých. Nuž ale k
         uspokojeniu nespokojných bude predsa len treba ísť na direkciu.
   </p>
   <p>
    Osem hodín odbilo na „Curhause“. I tí, čo dlho spávajú, vyšli do parku, vodu piť a
         ohrievať sa na slnci. Teplomer ukazuje 16° R, špitálska temperatúra. Nebo sa očistilo
         definitívne; na dnes sme, tak sa zdá, bezpeční od dažďa.
   </p>
   <p>
    Prechádzajúc sa parkom stretli sme zaujímavú skupinu ľudí.
   </p>
   <p>
    V prvom rade kráčajú traja, v druhom tiež traja. V prvom rade v prostriedku je starý
         kňaz, oholený, v dlhom salone, temer do členkov. Pod čiernym mäkkým klobúkom o širokej
         strieške usmieva sa tento starec prívetivo. Jeho modré oko, živé a veselé, so záujmom sa
         obzerá na všetky strany. Nie je to oko mdlé, starecké, unavené, ktoré už zunovalo pozerať
         na tento biely svet. Je to oko, ktoré sa vie ešte zapáliť oduševnením i uprieť prenikavým
         pohľadom. Postavy je strednej, nie korpulentnej, ale ani nie chudorľavý. A na tvári, vzdor
         vysokej starobe, nebadať temer vrások. Koža je podbehnutá zdravou, sviežou rumeňou sťa u
         mládenca dvadsaťročného. Vykračuje si vážne, viac z koketérie než z nutnosti podopiera sa
         na tenkú paličku. Krok je bezpečný, istý, bárs už nieto v ňom pružnosti mladých rokov.
   </p>
   <p>
    To je najstarší hosť v Rohići. Vyše štyridsať rokov, čo trávi každé letu tu, v tomto
         zdravom, čistom vzduchu, pri liečivej vode. Býva vo Wienerhause, izba mu ide na veľký
         balkón na rohu prvého poschodia. Žije tu skromne, jednoducho, ako ktorýkoľvek hosť. Na obed
         prichádza do toho istého hotela, kam i my, a sedáva pod verandou. V ničom sa nechce vynášať
         nad druhých hostí — no ale darmo je všetko vynasnažovanie; nebol a nebude už on nikdy ako
         obyčajný hosť. Nepodarí sa mu nikdy zmiznúť bez stopy v bezvýznamnom množstve. Každý pohľad
         uprie sa naňho, s úctou, ak nie s láskou a zbožňovaním…
   </p>
   <p>
    Áno, uhádli ste — to je „náš biskup“, ako ho tu každý volá. Ja som ho zaraz poznal, dľa
         mnohých podobizní a fotografií. No môžem povedať, ani jedna nie je podarená, nezodpovedá
         skutočnosti. Dľa nich je Strossmayer omnoho starší, než dnes, ako ho vidím v rohićskom
         parku. Takto je nádej cele oprávnená, že prežije ešte tých trinásť rokov, ktoré mu chýbajú
         do sto. No i to naplňuje nás melanchóliou, že musíme hovoriť o hraniciach života pri
         ľuďoch, ktorí by mali i telesne zostať nesmrteľní.
   </p>
   <p>
    Z ľavej strany mu kráča vysoký mních františkánsky, plecatý, mohutný. Z tváre mu kypí
         zdravie a mládenecká sviežosť. Miesto františkánskej čiapočky nosí širák čierny. Pod nosom
         má mohutné fúzy, šedivé ako i hlava. Vykračuje si statne, pružne. To je „fra Šime“,
    <sup>
     [
     <a class="footnote" href="#ftn.id2579761" name="id2579761">
      71
     </a>
     ]
    </sup>
    ako ho všeobecne volajú v jeho Dalmácii, arcibiskup v Bare, na Čiernej Hore;
         ten istý, ktorý odslúžil dnes ráno omšu prvej, než my sme vstali.
   </p>
   <p>
    Strossmayerovi napravo ide človek v svetlom obleku a plavom klobúku; hlava tiež počína
         sivieť, no on je tiež v plnej sile života, pohybov trochu komótnych, no oči pozerajú živo
         na svet a usmievajú sa priateľsky, bárs sú naučené skúmavo sa upierať do ďalekej minulosti.
   </p>
   <p>
    To je Tade Smičiklas, univerzitný profesor zo Záhrebu, predseda Juhoslovanskej akadémie,
    <sup>
     [
     <a class="footnote" href="#ftn.id2579798" name="id2579798">
      72
     </a>
     ]
    </sup>
    chlúba chorvátskej vedy.
   </p>
   <p>
    „Ani títo sa nenudia,“ poznamenal som ja môjmu druhovi. Medzi nimi tečie rozhovor. A dľa
         všetkého sám biskup najväčšmi sa ho zúčastňuje. Ducha je veselého, usmieva sa ustavične, i
         druhovia jeho často sa zasmejú.
   </p>
   <p>
    V druhom rade idú biskupov sekretár tiež s osobami všeobecne známymi zo Záhrebu.
   </p>
   <p>
    Tak tento slávny človek i v kúpeli, kde druhí ľudia idú si odpočinúť, zhromažďuje okolo
         seba ľudí znamenitých, v ich spoločnosti trávi slobodné chvíle, ktoré mu dopúšťa jeho
         ťažká, plná zodpovednosti a námahy hodnosť. Tu v kúpeli zastihol ho nie najmenší triumf, že
         vyšlo pápežské breve, ktorým bol pretvorený ústav sv. Jeronyma v ústav chorvátsky.
    <sup>
     [
     <a class="footnote" href="#ftn.id2579847" name="id2579847">
      73
     </a>
     ]
    </sup>
    Nech sa proti nemu namieta čokoľvek, nemožno sa diviť ani zazlievať Chorvátom,
         že sa potešili, zaradovali, lebo pápež sám sankcionoval ich politické ideály: on uznal
         jednotu národa, rozdeleného teraz v troch rozdielnych politických skupinách — pod Rakúskom,
         Uhorskom a Tureckom. To je na každý pád taký úspech ako i to, že chorvátska otázka bola
         predmetom vyjednávania medzi našou a talianskou vládou, za ktorý Chorváti môžu ďakovať v
         prvom rade svojmu vladykovi.
   </p>
   <p>
    Pozdravili sme skupinu a vladyka nám poďakoval prívetive. Nebadať pri ňom veľkopanskej
         nevšímavosti a pýchy, ktorú tak radi stavajú na odiv vysokoosvietení a dôstojní páni, ktorí
         sa vozia na štvorke s husárom na baku a fulajtárom tam za zadným sediskom. Z druhej strany
         nieto pri ňom ani tej prehnanej blahosklonnosti a prívetivosti, ktorá tak často pri takých
         hodnostároch musí nahradiť vrodenú dobrotu. On je človek a všade jednaký — tu i pred
         oltárom svojej veľkolepej katedrály i v aule: všade vzor človeka, dobrý pastier svojho
         ľudu. Ľudu posvätil celý život, zaň pracoval, utískal, hojne obetoval; preň trpel a i dnes
         musí mnoho znášať…
   </p>
   <p>
    I on ide k „Styriaquelle“, stane si hneď pri kiosku, ostatní postávajú okolo neho a
         medzi rozhovorom a žartmi pije i on svoje dva poháre. A potom už ide pomaličky gaštanovou
         alejou dohora, zhovárajúc sa, prijímajúc pozdravy. Neraz sa prihodí, že keď stretne známeho
         na promenáde, zastane a pozhovára sa s nim srdečne a otcovsky.
   </p>
   <p>
    Naši druhovia z hotela prišli sem na kúru, nepijú teda ráno kávy. Miesto do kaviarne
         odviedli sme ich na mlieko do Milchhalle, ktorá je hneď neďaleko parku na úpätí kopca.
         Majiteľ tohto výnosného podniku je Johann Heeb aus Apenzell in Schweiz.
    <sup>
     [
     <a class="footnote" href="#ftn.id2579937" name="id2579937">
      74
     </a>
     ]
    </sup>
    Jeden domec, zariadený pre leto, ktorý slúži za sklad, pri ňom ľahký pavilónik,
         kde sa môže sedieť, keď prší, a neveľký priestor okolo pavilónika posypaný pieskom, kde sú
         rozostavené stoly a stoličky pod stromami — to je jeho chýrna mliekáreň. Sveta je tu mnoho,
         ledva sme našli miesta. Posluhuje dievčina s koženou kapsou okolo pása, s nosíkom dosť
         vyzývavo vyhrnutým. Nie je to typ ťažkopádnej Švajčiarky. Dľa šiku, s ktorým sa oblieka a
         pohybuje, naďaleko cítiť, že je to dieťa z Viedne.
   </p>
   <p>
    „V Splite by bolo treba desať kelnerov pre toľko hostí,“ poznamenal môj druh.
   </p>
   <p>
    „A ešte by ste zvonili štvrť hodiny na pohár, kým by sa ktorý k vám uponížil,“ dodám ja.
   </p>
   <p>
    „Hm, dievča súce,“ ohlásil sa môj mlčanlivý. „Pozrite, ako lieta, a má ešte kedy
         zakoketovať s hosťami.“
   </p>
   <p>
    Tarifa na výrobky mlieka je tu jednoduchá. Pohár mlieka, akékoľvek, stojí desať
         grajciarov. Dostaneš mlieko sladké, práve vydojené od kozy, potom prevarené teplé, i
         chladné; srvátku i cmaru, i kyslého hustého i roztrepaného. Krem toho majú tu i kefír,
         pollitrová fľaša dvadsať grajciarov. „Gestockene Milch“
    <sup>
     [
     <a class="footnote" href="#ftn.id2579990" name="id2579990">
      75
     </a>
     ]
    </sup>
    — naša kyša i so smotanou vo vkusných sklenených miskách, tiež za desať
         grajciarov. Kto chce, môže si rozkázať čerstvého masla, syra, i vajcia na mäkko a pod.
   </p>
   <p>
    My sme si rozkázali všetci „kholte gekhochte Mölch“; doniesli nám ho v pohároch
         troj-sedem decových. Žemle a rožky sú rohićskej pekárne. Pekár pán Brenner zaslúži, aby ho
         za tieto mikroskopické rožky pribili uchom o dvere, ako to robievali v staré dobré časy.
         Zato sú výtečné a chutné, a dobrého vraj moc nebýva. Chlieb žitný je veľmi dobrý, a
         Grahamov sa ponáša na ovsené kabáče z Erdúdky: iba že z tohto tu netrčia osti, čo je veľký
         rozdiel. A druhý ešte väčší, že sa tento tu je zo športu alebo ako dietetický liek, kdežto
         na Erdúdke ho jedia, lebo druhého nemajú.
   </p>
   <p>
    Z mliekárne sme išli dohora chodníkmi a cestičkami na najbližší kopec. Tu je v polkopci
         rovinka, umele vyvedená, vysypaná pieskom. Na nej medzi skupinou voňavého jedličia stojí na
         vysokom mramorovom podstavci poprsie gr. Ferdinanda Attemsa v parochni a francúzskom
         kabáte, s čipkovanou náprsenkou. Bol to Landeshauptmann roku 1801, keď bol Rohić zariadený
         ako Landescuranstalt.
    <sup>
     [
     <a class="footnote" href="#ftn.id2580046" name="id2580046">
      76
     </a>
     ]
    </sup>
    Predtým patril Rohić jednotlivcom, ktorí hľadeli ťažiť z neho a na zriadenie a
         okrášlenie máločo obetovali. Gróf Attems zaslúži teda, aby bol stálym hosťom v svojom
         kúpeli, a keď už nemôže poprechodiť sa po ňom, lebo má miesto nôh mramorový stĺp: aspoň tu
         odhora pozerá na pestrý život tamdolu. V zime mu bude tu dosť nudno, keď fičí vietor po
         doline zavalený snehom, keď okolo neho neprelietajú slávici, ktorí kdesi tu blízko založili
         si hniezdo a zvedavo si nás obzerajú. Len škoda, že zanemeli, ani jeden nezahvízda. Možno
         sa okúňajú pred „Curcapellou“, že nevedia ouvertúry a nemajú partesov, ani svojho
         „kapellmeistra“.
   </p>
   <p>
    V tejto jedlicovej horičke je príjemno; i na poludnie, keď inde prebije slnce a
         rozohreje vzduch i pod stromami, tu je chládok. Darmo je: horou zaslúži sa zvať len naša
         jedľová.
   </p>
   <p>
    Predpoludním sme zišli dolu. Pri oboch prameňoch sú zase hostia a pijú svoj pohár ako
         doplnok raňajšej kúry. Medzi nimi je zas vladyka so svojou spoločnosťou.
   </p>
   <p>
    Išli sme my dvaja na direkciu pýtať druhý byt. Úradník nám dnes nemôže vyhovieť, lebo
         izby sú obsadené, ale nám sľubuje, že o dva dni dostaneme byt tichý a pohodlný. My sme to i
         bez pána „Quartiermeistra“
    <sup>
     [
     <a class="footnote" href="#ftn.id2580123" name="id2580123">
      77
     </a>
     ]
    </sup>
    vedeli, ale predsa sme mu zaviazaní, keď pre iné nie, aspoň preto, že hovorí
         literárnou nemčinou.
   </p>
   <p>
    V hoteli je veranda a záhrada zaplnená hosťami. Voľky-nevoľky museli sme sa utiahnuť do
         reštaurantu. I tu je chladno a potom sme skoro sami. Bárs sme odlúčení od ostatného sveta,
         obsluhujú nás tu lepšie než tých vonku. Čím diaľ, tým väčšmi sa presvedčujem, že hotelier
         sa za nás zaujíma: takrečeno sám nás obsluhuje. Iba čo sme sa nemohli dočkať sklepníka na
         vyplatenie účtov. I zvonia, i štrngajú, a on sa predsa neukazuje. Konečne ja som sa ponúkol
         za pokladníka a že ho počkám — moji druhovia korporatívne odišli. I v chladnom Rohići držia
         sa svojich dalmatínskych obyčají — odbavujú siestu. Iba sa žalujú, že odkedy odišli z domu,
         po obede nezaspia tak chutne ako doma. Zato spia v noci omnoho lepšie než doma.
   </p>
   <p>
    Ja som ostal sám, keď som vyšiel z hotela. Do jedno štvrtej môžem z druhov nečakať
         nikoho. Pobral som sa do hlavnej aleje. Nie je tu pusto: sedia hostia okolo stolíkov,
         hovejú si v chládku v živom rozhovore. Dámy sú oblečené domácky, bez klobúkov. Za daktorým
         stolom perú sa karty; najviac tartlík, alebo preferanc. Hrajú ich skoro výlučne krajania.
   </p>
   <p>
    Ja som šiel na verandu, že prečítam noviny, kým moji druhovia vstanú. Stoly sú i tu
         obsadené, ba i dnu v herni. Všetko krajania drvia preferanc, lenže o groše, alebo naháňajú pagáta.
    <sup>
     [
     <a class="footnote" href="#ftn.id2580193" name="id2580193">
      78
     </a>
     ]
    </sup>
    Vyniká medzi nimi človek tučný, s triplovaným podbradkom. Medzi tučnými
         vyvalenými gambami drží hrubú kosť od čibuka, ktorú ustavične cicia. Tak sa zdá, je to
         osoba všeobecne známa; každý ho pozdravuje a volá „doktor“. Táto osoba strávila tu s nami
         celú sezónu a predsa nemohol som sa dozvedieť, kto je. Každý, koho som sa naň spýtal,
         odpovedal:
   </p>
   <p>
    „Neviem — ale viem, že je doktor.“
   </p>
   <p>
    V kaviarni jesto novín hojnosť. Všetky viedenské od Neue freie Presse až do
         Interessantes Blatt. Daktoré z nich i v desiatich exemplároch. Z maďarských denníkov tiež
         sa tu nájde dosť, i vo viac exemplároch. Pesti a Budapesti Hirlap, Magyarország atď. Z
         ilustrovaných sú tu všetky nemecké a francúzske l’Illustration. Kvôli Talianom držia tri
         Piccolo a Independente z Triestu. Zo všetkých slovanských novín nachodí sa Obzor,
    <sup>
     [
     <a class="footnote" href="#ftn.id2580233" name="id2580233">
      79
     </a>
     ]
    </sup>
    v jedinom výtisku, náležite dotrhaný…
   </p>
   <p>
    „Lesehalle“
    <sup>
     [
     <a class="footnote" href="#ftn.id2580282" name="id2580282">
      80
     </a>
     ]
    </sup>
    tiež je v tomto dome. Držia sa v nej tiež noviny; ibaže v menšom počte, než v
         kaviarni, lebo dvorana nenie práve veľká.
   </p>
   <p>
    Už z tohto môže každý rozumieť, že Rohić zaplavili Nemci a Maďari. Druhá reč sa tu v
         kaviarni a na prechádzkach ani nepočuje. Menovite mnoho je Maďarov, viac než Nemcov.
         Hovoria i tu nahlas, aby sa počulo naďaleko, že sú tu. No viac z nich než polovica
         zhovárajú sa v dôverných krúžkoch i po nemecky: i na tvári im vidno, že medzi nimi je mnoho
         Izraela.
   </p>
   <p>
    Po chorvátsky sa tu ani nehovorilo, okrem Strossmayerovho krúžku a dakoľko tých kňazov,
         čo sme ich tu našli. Tak sa zdá, že Chorvátov tu ani nieto. No vzdor tomu Obzor je každý
         deň hrozne dotrhaný, a u listára som zazrel hŕbu chorvátskych denníkov. Menovite orgán
         čistej stránky práva, Frankovo Hrvatsko Pravo,
    <sup>
     [
     <a class="footnote" href="#ftn.id2580323" name="id2580323">
      81
     </a>
     ]
    </sup>
    chodí sem, ako vidím, v mnoho výtlačkoch. No na prechádzkach, v hostinci a v
         kaviarni nepodarilo sa mi objaviť ani jedného z týchto veľkých Chorvátov, ktorým je more do
         kolena a ktorým už ani Staršević nebol dosť radikálnym.
    <sup>
     [
     <a class="footnote" href="#ftn.id2580344" name="id2580344">
      82
     </a>
     ]
    </sup>
    Tmolia sa po Rohići inkognito medzi Nemcami a židmi, drviac ich žargón…
   </p>
   <p>
    Zato sme našli dvoch Srbov a vedeli hneď, že sú Srbi. Jeden je kupec z Mostaru a druhý z
         Bosny, pod fezom. Hovoria všade výlučne po srbsky. Kupec je snáď najvyšší človek v celom
         Rohići. Hovorí tak hlasno, že ho v hore môžeš počuť na tri strelenia.
   </p>
   <p>
    Keď sa ozvala pred večerom muzika, vyšli i moji druhovia, občerstvení popoludňajším
         spánkom. Pobrali sme sa na mlieko, kde som vypil dva poháre kyslého. Moji druhovia žasnú,
         čo to ja robím — a keď som ich prehováral, aby probovali, aké je: omočili doň lyžičku; no
         každý sa zmraštil, akoby sa bol octu napil. Zato moji krajania, už či hovoria po maďarsky
         alebo po nemecky, pijú kyslé mlieko napospol. Na kefír sa dalo len dakoľko chudokrvných.
   </p>
   <p>
    Vybrali sme sa obzerať si rohićské zábavy takto v nedeľu popoludní. Hneď pod
         „Milchhalle“ sú dve kolkárne. Smiech, krik a hurt rozlieha sa od nich. No kolkárne sú
         inakšie než naše. Guľa nesmie búšiť do kolkov, keď ide ta, ale keď sa vracia. Ona sa
         nekotúľa po zemi, ale ide v povetrí, priviazaná na žinku. Na svojej ceste musí obísť kolík,
         i to vpravo, ktorý je hneď za kolkami, vpravo od „žida“ pravého, vsadený do zeme. Vyžaduje
         sa trochu cvičby a trpezlivosti k tejto hre, ktorú obľubujú najväčšmi dámy. Ozajstná
         kolkáreň nachodí sa blízko hotela „zur Post“, ale je zatvorená zo všetkých strán, i málokto
         ide na ňu.
   </p>
   <p>
    A zas ideme hore dolinou, gaštanovou alejou medzi lúkami. Z nich sa šíri vôňa kvietia,
         blízka hora zas dýše chladom. Vo vzduchu úplná tíšina, nehýbe sa ani lístok. Nebo je čisté,
         bez obláčka, slnce pripeká a my sa tu prechádzame v chládku a ani sa nepotíme. Spomíname s
         útrpnosťou tamdolu tých, čo nemajú chládku, ani stromu, ani hory, ani vody a na dôvažok
         musia chodiť po úpeku a spať pod 28° R. Keď pomyslíme na ich postavenie, čelo sa nám počne
         potiť od muky.
   </p>
   <p>
    Pod samou horou, vpravo od aleje, rozkladá sa na lúke „Lawntennisplatz“.
    <sup>
     [
     <a class="footnote" href="#ftn.id2580437" name="id2580437">
      83
     </a>
     ]
    </sup>
    Na násype, ktorým sa môže ísť z našej aleje do hory, rozložené sú sedadlá.
         Sadli sme i my a dívame sa na hru, ktorá je veru dosť nudná, ak sú hráči slabí ako títo tu.
         Dve dámy a dvaja páni rozháňajú sa tými lopatami, bijú do tej úbohej lopty. Tá najviac ak
         padne do siete, a ak podletí vyššie, obyčajne preletí métu, ba často i drôtovú ohradu. Ak
         ktorá dopadla dľa predpisu, tu ju má protivná strana odbiť a vrátiť za sieť. No lopata
         deväť ráz spomedzi desať netrafí do lopty, ale sa rozháňa naprázdno. A hráči, menovite
         hráčky, i tak sa potia a ustavične utierajú znoj, hoci sú v bielom obleku, v ľahkých
         topánkach.
   </p>
   <p>
    Nuž inakšie to vyzeralo takto v nedeľu, alebo v sobotu popoludní na revúckych lúkách,
         keď sa nás vybralo kŕdeľ väčších-menších „hurbanov-krúpärov“ a keď nás rozdelili medzi seba
         Gusto a Ivan, naši prirodzení vodcovia, pozerajúc na grajciar, ako padol: koruna alebo
         nápis. Nedali nám do ruky takéto lopaty, ale poriadny papek. No zato koniec papeka málokedy
         aby nebol pobozkal loptu a neposlal ju do čertovej matere. Menovite ak „bil“ Ivan alebo
         Gusto. My, čakajúci na méte celým kŕdľom, pobrali sme sa zaraz a prebehli zakaždým sem a
         tam, kým protivná strana dostala loptu do ruky. A potom ten pôžitok, keď ti tak loptou
         prišil medzi plecia. Aby lepšie „priľahla“, bývalo v nej zašité obyčajne kúsok kameňa a
         špagátom bola odrôtovaná natvrdo. Nebolo treba vodiť dlhé hádky, či bola buchta, alebo
         šuchta: dokument si nosil na koži i za tri dni.
   </p>
   <p>
    Tône sa počínajú dĺžiť, chlad z hory povieva citeľnejší, všetko sa poberá dolu do parku.
         Tu, a menovite v chladnej aleji, prechádza sa to všetko. Dámy v toaletách a klobúkoch sťa
         kdekoľvek vo veľmeste na promenáde. No sotva skončila muzika svoj program akýmsi maršom,
         aleja sa vyprázdnila dosť skoro: všetko sa poberá do hostincov na večeru. Dnes treba
         večerať včaššie, lebo o deviatej sa má začať ples.
   </p>
   <p>
    Keď sme sa my dostavili po ôsmej na večeru, veranda a záhrada sú skoro prázdne. Doniesli
         nám po pol kuriatka. Tu v Štajersku sú kurčatá krásne, bujné a ťažké. Pol pečeného vystačí
         komukoľvek. A že som sa dal na mliekový šport, musel som pri večeri i ja piť víno. No ich
         víno kyslé a ľahké zdalo sa mi byť vodičkou a ja v udivení pozerám na mojich druhov.
   </p>
   <p>
    „Teraz už rozumiem, prečo pijú praví Chorváti od poludnia do večera: a bez všetkých
         následkov,“ poznamenal som.
   </p>
   <p>
    „No, nenazdávajte sa,“ odpovedá môj mlčanlivý, „ani toto nenie voda. Mohlo by vám
         zohriať poriadne uši. Vôbec toto vínko je znamenité.“
   </p>
   <p>
    Pred takým znalcom vína prichodí mi, pravda, len mlčať. Veď jemu cez ruky samému prešlo
         hádam viac vína, ako sa ho v pol Štajerskej urodí. Ostatne i ja pozdejšie nahliadol som, že
         to nenie taká neškodná vodička: keď som sa odučil od ťažkého dalmatínskeho. Privykol som mu
         i na kyslastú chuť; vyrozumel som, že nenie bez arómy, a nebolo ani tak ľahké, ako som si
         ja predstavoval.
   </p>
   <p>
    Po večeri sme odprevadili našich druhov do izby. Ochotný hotelier vyprázdnil i nám jednu
         peknú izbu a my sme sa presťahovali z nášho milého „Pesterhausu“. Slúžky sa tam spočiatku
         durdili, že sme ich ohrdili a dávame prednosť hotelu. No keď zvedeli, že sme my boli cele
         spokojní s ich domom a sťahujeme sa len kvôli tomu, aby sme mohli bývať všetci v jednom
         dome, uspokojili sa. Nám padlo temer ťažko vysťahovať sa z tohto útulného domu: kde je
         čisto a izby sú veľmi lacné.
   </p>
   <p>
    Naši druhovia si ľahli, ako vyžaduje zákon, a my, ktorí sme neprišli robiť kúru, vyšli
         sme zas do parku. Tu je veľmi živo, i na verande a v kaviarni je všetko obsadené.
         Obecenstvo sedí v kepeňoch a havelokoch: dolinou popred „Curhaus“ poťahuje dosť ostrý
         vetrík.
   </p>
   <p>
    A v „Cursalone“ veselo! Z lustrov sa rozlieva svetlo po nádherných toaletách a
         blýskavých šperkoch. Naša kapela sa činí, ouvertúry nechala v parku kdesi a doniesla svižné
         valčíky Straussove a polky. Páry letia po priestrannej, vyleštenej dvorane „Cursalonu“,
         gardedámy melancholicky sa dívajú zo svojich plyšových sedadiel. Spomínajú staré dávne
         časy, keď i ony takto…
   </p>
   <p>
    Keď zatíchne hudba, vyroja sa kŕdle vyhriatych bielych postáv do zeleného parku, nad
         ktorým sa usmieva mesiac a trblietajú hviezdy. Aký to pôžitok z tanca hneď padnúť do
         sviežeho horského vzduchu, ktorý i chladí i posilňuje. Všetko je to veselé, oživené; hovor
         rýchly, pretrhávaný smiechom a výkrikmi. Držiac sa popod ruku, idú tadol, von z krážu
         svetiel, čo padajú z verandy.
   </p>
   <p>
    Zaostali od druhých dve žaby, tiež v rozhovore, ale tichom, tajomnom. Zdeľujú si akiste
         svoje prvé dojmy z plesu. Idú pomaly za nami, a my, v havelokoch, tíšili sme chod a
         prerečieme kedy-tedy slovo po chorvátsky. Žaby sa zhovárajú po maďarsky, ani netušia, že
         ich počúvajú nediskrétni ľudia, ktorí hovoria nahlas po chorvátsky len preto, aby nezahnali
         dve plaché dievčiny v dôvernom rozhovore. Čo som vyrozumel, to tu vyzrádzam.
   </p>
   <p>
    „A či ti povedal dačo?“ pýta sa jedna dychtive. Akoby sa čul jej rozčúlený dych.
   </p>
   <p>
    „Ani slova nepovedal. Iba mi držal ruku a ustavične ju bozkával…“
   </p>
   <p>
    Dve žaby prešli popri nás a zmizli kdesi za „Curhausom“.
   </p>
   <p>
    „Poďme my spať. Takto sa túlať je hlúpo,“ začína môj druh. „Na ples keď sa ide,
         najlepšie je tancovať; ináč, keď sa dívaš, je strašne hlúpo…“
   </p>
   <p>
    „Aha!“ zvolal som ja, „banujete, že ste nie tam.“
   </p>
   <p>
    „Hm — možno i to!“
   </p>
   <p>
    A pobrali sme sa k nášmu hotelu, rytieri smutnej postavy oba.
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2578588" name="ftn.id2578588">
        54
       </a>
       ]
      </sup>
      <span class="emphasis">
       <em>
        landauer
       </em>
      </span>
      (nem.) — krytý štvorsedadlový koč
     </p>
    </div>
    <div class="footnote">
     <p>
      <sup>
       [
       <a class="para" href="#id2578808" name="ftn.id2578808">
        55
       </a>
       ]
      </sup>
      <span class="emphasis">
       <em>
        batár
       </em>
      </span>
      (z franc.) — krytý voz
     </p>
    </div>
    <div class="footnote">
     <p>
      <sup>
       [
       <a class="para" href="#id2578827" name="ftn.id2578827">
        56
       </a>
       ]
      </sup>
      <span class="emphasis">
       <em>
        Hôtel Sonne
       </em>
      </span>
      (nem.) — hotel Slnce
     </p>
    </div>
    <div class="footnote">
     <p>
      <sup>
       [
       <a class="para" href="#id2578882" name="ftn.id2578882">
        57
       </a>
       ]
      </sup>
      <span class="emphasis">
       <em>
        „Zur Post“
       </em>
      </span>
      (nem.) — k pošte
     </p>
    </div>
    <div class="footnote">
     <p>
      <sup>
       [
       <a class="para" href="#id2578911" name="ftn.id2578911">
        58
       </a>
       ]
      </sup>
      <span class="emphasis">
       <em>
        „Pester Haus“
       </em>
      </span>
      (nem.) — Peštiansky dom
     </p>
    </div>
    <div class="footnote">
     <p>
      <sup>
       [
       <a class="para" href="#id2578976" name="ftn.id2578976">
        59
       </a>
       ]
      </sup>
      <span class="emphasis">
       <em>
        „Wienerhaus“… „Badenhaus“… „Curhaus“
       </em>
      </span>
      (nem.) — „Viedenský
               dom“… „Kúpeľný dom“… „Liečebný dom“
     </p>
    </div>
    <div class="footnote">
     <p>
      <sup>
       [
       <a class="para" href="#id2579099" name="ftn.id2579099">
        60
       </a>
       ]
      </sup>
      <span class="emphasis">
       <em>
        „zurgemäss“
       </em>
      </span>
      (z nem.) — primerane
     </p>
    </div>
    <div class="footnote">
     <p>
      <sup>
       [
       <a class="para" href="#id2579192" name="ftn.id2579192">
        61
       </a>
       ]
      </sup>
      <span class="emphasis">
       <em>
        „Kapellenhaus“
       </em>
      </span>
      (nem.) — kaplnka
     </p>
    </div>
    <div class="footnote">
     <p>
      <sup>
       [
       <a class="para" href="#id2579205" name="ftn.id2579205">
        62
       </a>
       ]
      </sup>
      <span class="emphasis">
       <em>
        „kirchendiener“
       </em>
      </span>
      (z nem.) — kostolník
     </p>
    </div>
    <div class="footnote">
     <p>
      <sup>
       [
       <a class="para" href="#id2579229" name="ftn.id2579229">
        63
       </a>
       ]
      </sup>
      <span class="emphasis">
       <em>
        arcibiskup Milinović
       </em>
      </span>
      — Fra Šimun Milinović (1835 — 1910) bol
               arcibiskupom v Bare, keď Bar pripojili po vojne Nikolu I. s Tureckom, k Čiernej Hore.
               Vtedy sa obnovilo staré Dukljánskobarské arcibiskupstvo. Arcibiskup Milinović bol
               historický spisovateľ, veľmi populárny v Čiernej Hore. Ľud ho volal Fra Šime.
     </p>
    </div>
    <div class="footnote">
     <p>
      <sup>
       [
       <a class="para" href="#id2579262" name="ftn.id2579262">
        64
       </a>
       ]
      </sup>
      <span class="emphasis">
       <em>
        „Styriaquelle“
       </em>
      </span>
      (nem.) — prameň Styria, Štajerský
               prameň
     </p>
    </div>
    <div class="footnote">
     <p>
      <sup>
       [
       <a class="para" href="#id2579283" name="ftn.id2579283">
        65
       </a>
       ]
      </sup>
      <span class="emphasis">
       <em>
        „Landescuranstalt“
       </em>
      </span>
      (nem.) — Krajský liečebný ústav
     </p>
    </div>
    <div class="footnote">
     <p>
      <sup>
       [
       <a class="para" href="#id2579306" name="ftn.id2579306">
        66
       </a>
       ]
      </sup>
      <span class="emphasis">
       <em>
        Tempelquelle
       </em>
      </span>
      (nem.) — Chrámový prameň
     </p>
    </div>
    <div class="footnote">
     <p>
      <sup>
       [
       <a class="para" href="#id2579465" name="ftn.id2579465">
        67
       </a>
       ]
      </sup>
      <span class="emphasis">
       <em>
        Brunnenarzt
       </em>
      </span>
      (nem.) — kúpeľný lekár
     </p>
    </div>
    <div class="footnote">
     <p>
      <sup>
       [
       <a class="para" href="#id2579479" name="ftn.id2579479">
        68
       </a>
       ]
      </sup>
      <span class="emphasis">
       <em>
        dr. Gámán de Benczenc
       </em>
      </span>
      — Béla Gáman (*1866), lekár pôvodom z
               Koložváru, od roku 1894 bol v Rohiči — Slatine kúpeľným lekárom. Písal i štúdie ako
               internista.
     </p>
    </div>
    <div class="footnote">
     <p>
      <sup>
       [
       <a class="para" href="#id2579504" name="ftn.id2579504">
        69
       </a>
       ]
      </sup>
      <span class="emphasis">
       <em>
        „Curcapelle“
       </em>
      </span>
      (nem.) — Kúpeľná kapela
     </p>
    </div>
    <div class="footnote">
     <p>
      <sup>
       [
       <a class="para" href="#id2579550" name="ftn.id2579550">
        70
       </a>
       ]
      </sup>
      <span class="emphasis">
       <em>
        Strossmayer, Sterk z Triestu
       </em>
      </span>
      — Josip J. Strossmayer (1815 —
               1905), biskup, priateľ slovanských národných snáh, zástanca a vodca chorvátskeho
               národa, podporovateľ literatúry a umenia, zakladateľ Juhoslovanskej akadémie v
               Záhrebe, múzeí, ap. Mal zásluhu na vydávaní kníh, zbieraní rukopisov atď. Domáhal sa
               rovnoprávnosti slovanských jazykov na školách a v úradoch a bol zástancom
               nezávislosti Chorvátska. Bol proti maďarskému a viedenskému centralizmu a bránil
               práva Slovákov i Rumunov. Jeho verejná činnosť sa niesla v znamení úsilia o
               zjednotenie juhoslovanských národov. Biskup Sterk, Chorvát z Istrie bol biskupom v
               Terste v rokoch 1896 — 1902
     </p>
    </div>
    <div class="footnote">
     <p>
      <sup>
       [
       <a class="para" href="#id2579761" name="ftn.id2579761">
        71
       </a>
       ]
      </sup>
      <span class="emphasis">
       <em>
        fra Šime, arcibiskup v Bare, na Čiernej Hore
       </em>
      </span>
      — biskup
               Milinović
     </p>
    </div>
    <div class="footnote">
     <p>
      <sup>
       [
       <a class="para" href="#id2579798" name="ftn.id2579798">
        72
       </a>
       ]
      </sup>
      <span class="emphasis">
       <em>
        Tade Smičiklas, univerzitný profesor zo Záhrebu, predseda Juhoslovanskej
                  akadémie
       </em>
      </span>
      — Tadija Smičiklas (1843 — 1914), významný chorvátsky
               historik, profesor chorvátskych dejín na univerzite v Záhrebe, bol od roku 1889
               tajomník Juhoslovanskej akadémie a predseda Matice chorvátskej.
     </p>
    </div>
    <div class="footnote">
     <p>
      <sup>
       [
       <a class="para" href="#id2579847" name="ftn.id2579847">
        73
       </a>
       ]
      </sup>
      <span class="emphasis">
       <em>
        vyšlo pápežské breve, ktorým bol pretvorený ústav sv. Jeronyma v ústav
                  chorvátsky
       </em>
      </span>
      — Chorváti, ktorí nemohli odchádzať do Palestíny, si v XIV.
               storočí vybudovali v Ríme útulok. Od pápeža dostali kostolík, ktorý premenovali podľa
               sv. Jeronyma, o ktorom sa tvrdí, že pochádza z Dalmácie. Kolégium a útulok sa volal
               Collegium Hieronimia Illiricorum a neskôr Collegium Hieronimiarum Croatorum.
     </p>
    </div>
    <div class="footnote">
     <p>
      <sup>
       [
       <a class="para" href="#id2579937" name="ftn.id2579937">
        74
       </a>
       ]
      </sup>
      <span class="emphasis">
       <em>
        Milchhalle… Johann Heeb aus Apenzele in Schweiz
       </em>
      </span>
      (nem.) —
               Mliekáreň… Ján Heeb z Apenzele v Švajčiarsku
     </p>
    </div>
    <div class="footnote">
     <p>
      <sup>
       [
       <a class="para" href="#id2579990" name="ftn.id2579990">
        75
       </a>
       ]
      </sup>
      <span class="emphasis">
       <em>
        „Gestockene Milch“
       </em>
      </span>
      (nem.) — zzrazené mlieko
     </p>
    </div>
    <div class="footnote">
     <p>
      <sup>
       [
       <a class="para" href="#id2580046" name="ftn.id2580046">
        76
       </a>
       ]
      </sup>
      <span class="emphasis">
       <em>
        poprsie grófa Ferdinanda Attemsa. Bol to „landeshauptmann roku 1801, keď
                  bol Rohić zariadený ako „landescuranstalt“
       </em>
      </span>
      — Ferdinand Attems (1746 —
               1820), krajský hajtman v Štajerskom Hradci, bol prvým kurátorom Johannea v Hradci.
               Napomáhal pri založení obrazárne a kresliarskej akadémie v Hradci.
     </p>
    </div>
    <div class="footnote">
     <p>
      <sup>
       [
       <a class="para" href="#id2580123" name="ftn.id2580123">
        77
       </a>
       ]
      </sup>
      <span class="emphasis">
       <em>
        „quartiermeister“
       </em>
      </span>
      (nem.) — ubytovateľ
     </p>
    </div>
    <div class="footnote">
     <p>
      <sup>
       [
       <a class="para" href="#id2580193" name="ftn.id2580193">
        78
       </a>
       ]
      </sup>
      <span class="emphasis">
       <em>
        naháňajú pagáta
       </em>
      </span>
      (z tal.) — najnižšiu karta v tarokách (hrajú
               karty)
     </p>
    </div>
    <div class="footnote">
     <p>
      <sup>
       [
       <a class="para" href="#id2580233" name="ftn.id2580233">
        79
       </a>
       ]
      </sup>
      <span class="emphasis">
       <em>
        Neue freie Presse… Interessantes Blatt… Pesti Hirlap… Magyarország…
                  L’Illustration… Piccolo a Independente z Triestu… Obzor
       </em>
      </span>
      — Neue Freie
               Presse (Nová slobodná tlač), viedenský denník buržoázne demokratického smeru;
               vychádzal od roku 1894; Interessantes Blatt (Zaujímavý list); Pesti Hirlap
               (Peštianske noviny); politický denník, ktorý od roku 1878 začal vydávať Károly
               Légrády; Magyarország (Maďarsko), politický denník; založili ho roku 1893;
               L’Illustration, francúzsky týždenník, vydávaný od roku 1843; bol jedným z
               najrozšírenejších časopisov svojho druhu vo svete; Piccolo (Malý) bol denník, ktorý
               za Rakúsko-Uhorska vychádzal v Terste. Bol veľmi dobre informovaný o ekonomických a
               prímorských problémoch; Independante (Nezávislý), terstský taliansky nezávislý
               denník. Obzor bol orgán nezávislej národnej strany v Chorvátsku, ktorá hlásala
               rovnoprávnosť Chorvátov a Srbov.
     </p>
    </div>
    <div class="footnote">
     <p>
      <sup>
       [
       <a class="para" href="#id2580282" name="ftn.id2580282">
        80
       </a>
       ]
      </sup>
      <span class="emphasis">
       <em>
        „Lesehalle“
       </em>
      </span>
      (nem.) — Čitáreň
     </p>
    </div>
    <div class="footnote">
     <p>
      <sup>
       [
       <a class="para" href="#id2580323" name="ftn.id2580323">
        81
       </a>
       ]
      </sup>
      <span class="emphasis">
       <em>
        Hrvatsko Pravo
       </em>
      </span>
      — (1895 — 1908), denník čistej strany práva,
               vedenej Frankom
     </p>
    </div>
    <div class="footnote">
     <p>
      <sup>
       [
       <a class="para" href="#id2580344" name="ftn.id2580344">
        82
       </a>
       ]
      </sup>
      <span class="emphasis">
       <em>
        už ani Starčević nebol dosť radikálnym
       </em>
      </span>
      — A. Starčević (1823 —
               1896) bol zakladateľom strany práva, ktorá mala radikálny chorvátsky program
     </p>
    </div>
    <div class="footnote">
     <p>
      <sup>
       [
       <a class="para" href="#id2580437" name="ftn.id2580437">
        83
       </a>
       ]
      </sup>
      <span class="emphasis">
       <em>
        „Lawntennisplatz“
       </em>
      </span>
      (angl. a nem.) — tenisové ihrisko
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2580665">
       </a>
       4
      </h2>
     </div>
    </div>
   </div>
   <p>
   </p>
   <p>
   </p>
   <p>
    V hoteli sme nemohli nadlho ostať. Ten hurt a buchot na schodoch nemôže zniesť človek
         nervózny. Išli sme zas na direkciu pýtať druhý byt. Na direkcii nám vykázali dve izby vo „Füllhause“.
    <sup>
     [
     <a class="footnote" href="#ftn.id2580686" name="id2580686">
      84
     </a>
     ]
    </sup>
   </p>
   <p>
    Füllhaus je hneď pri direkcii — medzi nimi ide „Strasse nach Cerovec“.
    <sup>
     [
     <a class="footnote" href="#ftn.id2580703" name="id2580703">
      85
     </a>
     ]
    </sup>
    Frontom je obrátený rovno na park, k obom prameňom a kaplici, druhým bokom
         hľadí k hore, kde je pomník grófa Attemsa; a že gróf bol Ferdinand, hora sa volá
         „Ferdinandshügel“. Izby nám vykázali krásne, priestranné a vystrojené omnoho skvelejšie,
         než bola naša v „Pesterhause“. Náradie v nich je vkusné, ale jednoduché a solídne. Zdá sa,
         že ho zhotovili dakde v trestnici. V izbách, na chodbách našli sme čistotu úzkostlivú.
         Zdalo sa nám, že Hradec a hotel leží ešte v Itálii čo do čistoty v porovnaní s týmto domom.
         Kamenné schody vyzerajú biele, čisté, akoby len toť boli vyšli spod dláta kamenárovho, bárs
         po nich prejde každý deň na stá ľudí hore a dolu. Boli sme povďační, že nám vykázali byt v
         takomto dome.
   </p>
   <p>
    Ale keď sme zišli pred palác, ohlušil nás nehorázny hurt, štrkot a cvengot z pivnice.
         Vyzerá to v nej ako dakde v maši, alebo arzenáli.
   </p>
   <p>
    „Čo sa to tu robí?“ spytujeme sa jeden druhého. Otvorenými dvermi vstúpili sme do
         pivnice.
   </p>
   <p>
    Kŕdeľ ženských, ktoré si spievajú pekne, harmonicky narába tu s fľašami. Umývajú ich,
         vyplakujú, prekladajú, podávajú jedna druhej, naplňujú minerálnou vodou; rozbíjajú ich a
         črepy hádžu do truhiel.
   </p>
   <p>
    „Čertovská zábava,“ krúti môj druh hlavou. „Vlastného slova nepočuješ. V hoteli im bol
         hurt a buchot: myslíte, že im tu bude tichšie?“
   </p>
   <p>
    „Hm — ľudia sa privyknú v mlyne i v Daněkovskej fabrike,“
    <sup>
     [
     <a class="footnote" href="#ftn.id2580778" name="id2580778">
      86
     </a>
     ]
    </sup>
    odpovedám ja, „a spia chutne. Či naši tu privyknú, ja neviem.“
   </p>
   <p>
    „Ja by šiel predsa na direkciu. Nech nám dajú druhý byt,“ navrhuje on.
   </p>
   <p>
    „Dobre — poďme.“
   </p>
   <p>
    Pán „Quartiermeister“ nás ubezpečuje, že nám dožičil najtichšie izby v celom Rohići. My,
         neveriaci Tomáši, krútime hlavou.
   </p>
   <p>
    „Teda dobre,“ pristáva on. „Choďte ešte raz do izieb, ľahnite a načúvajte asi hodinu. Ak
         sa vám bude zdať, že je hurt priveľký, príďte, ja vám dám druhý byt.“
   </p>
   <p>
    Vyšli sme ešte raz do izieb; ležíme, načúvame — no nepreniká sem ničoho z tej sodomy
         tamdolu. Čuje sa štrkot, ale iba keď vysypú plnú truhlu črepov do dvora. Raz za čas ozve sa
         temný pridusený hrmot ako vzdialená hrmavica: to vo vagóniku prevážajú fľaše do druhého
         domu, kde ich nalievajú z druhého prameňa. Vrátili sme sa na direkciu a oznámili, že
         prijímame vykázané nám izby. No museli sme ešte čakať celý deň, kým ich očistili,
         vyriadili, ako vyžadujú predpisy.
   </p>
   <p>
    Po plese tečie v našom Rohići život obyčajným, živým tempom. Hostia, čo sa zhrnuli kvôli
         plesu, odleteli. Počíname už pomaly rozoznávať stálych hostí od sťahovavých a prelietavých.
         I direktor s paňou odišli; naša kolónia je ešte menšia, než bola. Ostal nám len náš
         kanonik, vždy spokojný, vždy veselý. Ustavične zadiera do mladého dekana, ktorý je tiež
         najviac zamyslený. Vysmieva ho pre prehnanú úzkostlivosť a svedomitosť, ktorou sa dal na
         kúru. A skutočne málokoho vidím piť vodu s takým nábožným nadchnutím ako jeho. Pije ju
         každej štvrťhodiny pohár i to dva poháre ráno a tretí predpoludním. Po vode brúsi hore-dolu
         svedomite predpísané dve hodiny; blúdi po vrchoch a horách. Čo by druhý neprešiel za pol
         dňa, on to obíde v tieto dve hodiny. Potí sa, ako svedčí, berie vaňové kúpele v
         „Badehause“, pije predpísanú mieru mlieka viac za liek než za potravu: vôbec je to pacient
         pedantný. Za stolom ho podkúša jeho veselý druh. Núka ho múčnymi jedlami, ktoré si dáva ako
         naschvál a o ktorých pán dekan myslí, že sú škodlivé; núka ho hruškami, ktorých tu v hoteli
         síce nedostať, ale ktoré je ľahko kúpiť v meste od okolitých ženičiek. My, čo nepijeme
         vody, zariadili sme si „ovocný trh“, a to dolu, neďaleko „Pesterhausu“, odkiaľ donášame
         plné vrecká hrušiek a slív k obedu. Hrušky sa nemôžu prirovnať ani zďaleka cerovským, ani
         almášskym, ale nám Dalmatíncom zbavia.
   </p>
   <p>
    Ináč my dvaja sme i naďalej vstávali zavčasu: bárs sa i nemôžeme pochváliť, že vstávame
         prví. Ešte sme len v posteli, keď zvoní na prvú omšu; to je omša arcibiskupa Milinovića.
         Kým on odbaví omšu, my sa obyčajne oblečieme a zídeme dolu k „Styriaquelle“. Dali sme sa
         totiž i my celkom vážne na kúru, bárs neviem, prečo. Voda neukazuje ani na jednom
         zvláštneho účinku. Tak sa stáva, že nás arcibiskup nájde na vode, keď príde po omši a
         vyhadzuje nám na oči, že sme vypili smotánku. Od neho sa dozvedáme, ako sa má biskup Sterk,
         ktorý, príduc sem, odrazu ochorel, a to, ako sa zdá, na týfus, čo sa drží v tajnosti, aby
         sa hostia nenaľakali. Tento biskup ozdravel síce, i vrátil sa do Triestu, ale, ako známo,
         tam umrel. Nemá čo banovať za týmto svetom — bol úprimný Chorvát až do smrti, a ako biskup
         mal ustavičné potýčky so svojou kapitulou; on chcel dať každej národnosti, čo jej patrí, a
         nechcel dopustiť taliančenia. Od pána arcibiskupa dozvedeli sme sa meteorologické zprávy z
         Baru; tam panuje ustavične horúčava, v chládku 28° R a mnoho ráz i 30° R. On zas sa
         vypytuje nás, či nebolo náhodou aspoň u nás dažďa. Ako pravý mních a Dalmatínec k tomu,
         ťažko nesie, že suchota ohrozuje tohoročnú oberačku. Mnoho ráz sme sa takto zišli, nielen
         zavčas rána, ale i vo dne, tu i tu sme sa i pozhovárali, ale nikdy nie o politike, o
         veciach verejných. Nie že by snáď arcibiskup bol vyhýbal takému predmetu, nie — a pri nás
         tiež nebolo takej schválnosti: a predsa celý ten čas sme sa politiky nedotkli. Bolo medzi
         nami akési nemé dorozumenie: že sme v Rohići nie kvôli politike, ale kvôli odpočinku.
         Arcibiskup veru málo odpočíva: celý deň ho vidím sem a tam po kúpeli chodiť jeho rezkým,
         krátkym krokom. A keď ho nevidím v parku alebo kde blízko, viem, že bude dakde v hore,
         alebo v poli. Školské deti s kapsou neutekajú od neho, ako od nás; obstúpia ho a bozkávajú
         mu rad-radom ruku. On vôbec nevyhýba nikomu; rád sa pozhovára s hosťami a neraz i s
         dedinčanmi. Vypočúva dobrotive, keď sa mu sťažujú, že zem nenie úrodná. No keď mu spomenú,
         že ich najhoršie kazí suchota, vtedy i dobrotivý mních stratí trpezlivosť, rozhorlí sa a
         začne im vytýkať, prečo nekopú studne a nezavodňujú umele suchopárnu pôdu. Zakaždým doloží:
         „Keby v Dalmácii bolo toľko vody ako tu, toľko prsti — nik by sa nežaloval na pôdu.“
   </p>
   <p>
    Po plese v pondelok popoludní sedeli sme pod verandou hlavnej kaviarne. Muzika počala
         vyhrávať akúsi ouvertúru — popoludní sa nepočína koncert chorálom — hostia za stolíkmi
         zívajú, nevyspatí po plese; daktorí i teraz hrajú v karty. Iba dámy čo sa rozštebotali.
         Látky majú dosť — premieľajú dojmy z plesu. Vidno na nich neobyčajnú akúsi živosť,
         rozihranosť. Nebolo by sa treba trápiť, keby si chcel zopakovať včerajšiu zábavu. Tanec
         zostane predsa len vždy najhlavnejším pôžitkom mladého sveta, vzdor všetkým mravokárcom: a
         v takomto zákutí je i potrebný. Aspoň zatrasie mysľami, vytrhne ich z monotónie a odnesie
         nudu na dakoľko dní.
   </p>
   <p>
    Tu prechodí verandou väčšia skupina ľudí. Tri mladé dámy, v jednakých bielych toaletách,
         slamených jednoduchých klobúkoch. Dľa šiat budú to sestry. Idú si voľne, nenútene, kráčajú
         pošepky, lebo majú topánky s plstenou podošvou. Všetko hľadí na túto zaujímavú skupinu;
         dámy pozerajú závistlive. Každého púta ich elegantný zjav, nevšímavá ľahostajnosť a
         nadovšetko vkus ich toalety. Jedna je blondína, vlasy má ako zlato, druhé dve sú počerné.
         Na ich jednoduchom obleku vyníma sa veľmi pekne pestrý pás, ako ho nosia chorvátske
         sedliačky, a čo je zvláštne, i viazaný je po sedliacky.
   </p>
   <p>
    Okolo nich gavalieri; pri blondíne čierny poručík v honvédskej uniforme, veľmi „schneidig“,
    <sup>
     [
     <a class="footnote" href="#ftn.id2581002" name="id2581002">
      87
     </a>
     ]
    </sup>
    s fúzmi dohora ako dve štetôčky.
   </p>
   <p>
    Zhovárajú sa hlasite, po nemecky, a to nemčinou, ktorá ide rovno z pažeráka. Nenie
         ľubozvučná ani z takýchto interesantných úst.
   </p>
   <p>
    „Čo sú to za?“ spytujeme sa pána kanonika.
   </p>
   <p>
    „Ja neviem. Vidím iba, že vynikajú v každom športe. Uvidíte ich na lawntennise. Teraz
         budú hrať karambol. Či fajčia, neviem; ale nedivil bych sa, keby si zapálili,“ odpovedá pán
         kanonik. Vidno, že sa mu nepáči na nich tá nenútenosť a to, čo sa volá „emancipácia“.
   </p>
   <p>
    „Nebodaj dáka štajerská aristokracia,“ rozsúdil som ja. „Nemkyne sú bez otázky; len
         Nemka môže sa dáviť takou nemčinou.“
   </p>
   <p>
    „A škoda,“ dodal môj mlčanlivý. „Na Nemkyne sú pridriečne a elegantné…“
   </p>
   <p>
    „Aristokracia má svoj zvláštny vkus,“ poznamenal som ja, „vytríbený cez stoletia. Preto
         aristokracia je akosi všade internacionálna; tvorí kastu v ľudskej spoločnosti, a či skôr
         akúsi sektu epikurejskú.“
   </p>
   <p>
    Pozdejšie sme nakukli do dvorany, kde je biliard. Blondína hrá so svojím otcom,
         obstarným pánom, chudorľavým, znamenite. Za takú hru nezahanbil by sa žiaden univerzitán.
         Diváci ju neženírujú a medzi nimi nájdu sa i dámy. Hľadia na toto pokračovanie s výčitkou,
         druhé možno i závidia takú slobodu. Sestry sa tiež prizeratú a zhovárajú sa po francúzsky.
         Nenie to práve výslovnosť parížska, ba razí z nej ešte trochu dákysi Conversationsbuch. No
         tu v Rohići to zbaví a dvíha renomé hodne dohora.
   </p>
   <p>
    „Celkom iste sú aristokratky,“ podotkol môj mlčanlivý. „Hovoria, ako vidíme, po
         francúzsky.“
   </p>
   <p>
    Ešte keď sme boli na verande, čuli sme francúzske štebotanie mladšej sestry, ktorá má
         dosť mocný alt. Zďaleka sa to vyníma, akoby sa boli sliepky splašili a teraz vykrikujú.
   </p>
   <p>
    Prv než sme sa vybrali na prechádzku, zastavili sme sa v mliekárni Johanna Helba. Tu sme
         už orientovaní z väčšieho. Dievča, čo posluhuje, je skutočne z Viedne. Nielen nosík je
         vyzývavý, ale i brčky okolo čela a v tyle a nadovšetko oči. Z nich sa každému dostane po
         pohľade, kto konkuruje za takým vyznačením. Volá sa Mici. I ona už vie, kto z nás a kedy
         pije „kholte gekhochte“
    <sup>
     [
     <a class="footnote" href="#ftn.id2581100" name="id2581100">
      88
     </a>
     ]
    </sup>
    a kedy „soure Möľch“.
   </p>
   <p>
    Pán kanonik ako obyčajne zadiera do dekana a ja za ten čas prezerám si hostí. Hneď za
         naším stolom je veselá spoločnosť. Dve dámy — jedna dosť bezvýznamná blondína, patrne
         vydatá, druhá čierna v červenej blúze s tvárou ako dcéra faraónova. Čierne vlasy
         priliehajú, spustené súc hlboko na uši: a la secession. Taký účes pristane menovite takým,
         ktorým pristane všetko — ktoré sú totiž pekné. Tak i tejto faraónovej dcére pristane
         znamenite. Oči jej svietia a hádžu dosť často strely na spoločníka. Je to človek dosť
         vysoký, štíhly, obratný, bárs hlava i brada skoro celkom ošediveli. Za pokutu strižie sa
         nakrátko, a tento biely rámec pekne pristane k zdravej, ohorenej tvári. I jemu oči horia,
         dá sa súdiť z celého jeho zjavu, dosť rozihraného, že blesky dobre triafajú. Zhovárajú sa
         po maďarsky, on hovorí s tou už dobre známou, prešrôbovanou zdvorilosťou.
   </p>
   <p>
    „Popoludnie mi bolo, prosím, nesmierne nudné. Ráčte si povážiť — vás nebolo nikde.
         Hľadám vás v aleji, i v parku — bol som i na „Ferdinandshügeli“
    <sup>
     [
     <a class="footnote" href="#ftn.id2581122" name="id2581122">
      89
     </a>
     ]
    </sup>
    a vás — prosím ponížene, nikde niet…“
   </p>
   <p>
    A v tom štýle tečie a rozlieva sa ten med napred. Čo sa nepovie, to dopovie pohľad.
         Vydatá sa usmieva rozpačite ako osoba, ktorá cíti dobre, že je tu zbytočná a nevie, ako by
         sa stratila; faraónova dcéra zasmeje sa často suchým, nervóznym smiechom, ktorý prebíja
         rozochvenie.
   </p>
   <p>
    Neviem, akým činom, iba keď im začal vykladať svoj životopis.
   </p>
   <p>
    „Ja som sa osmelil narodiť, prosím, v tom roku, keď sa vlasti našej a celej Európe
         narodila sloboda. Môj otec mal podiel v boji za slobodu, a ja, nebožiatko, musel som ostať
         doma s mamou.“
   </p>
   <p>
    „Tak sa zdá, ani tí tam sa nenudia!“ poznamenal môj druh.
   </p>
   <p>
    „Starý pán im rozpráva o boji za slobodu,“ vysvetľujem ja.
   </p>
   <p>
    „Vidíš ho, starigáňa!“ zvolal môj mlčanlivý. „Veď on dvorí — a ako dvorí tej čertici v
         červenej blúze. Pozri, pozri, ako mu svietia oči!“ A mlčanlivému, neviem prečo, tiež
         zasvietili oči. „A ona sa neodŕňa! Darmo je, ja vždy hovorím: ženská bude koketovať i s
         čertom z jazerného pekla!“
   </p>
   <p>
    „Ba ešte čo!“ zvolal jeden z nás. „Veď jej je to otec.“
   </p>
   <p>
    Rozosmiali sme sa všetci a mlčanlivý doložil:
   </p>
   <p>
    „No, isté je, že on neprechováva k nej citov práve otcovských…“
   </p>
   <p>
    „Ba čo je v tom za pôžitok,“ poznamenal kanonik, „starého človeka takto znepokojiť nič
         po nič.“
   </p>
   <p>
    „Hovorím vám — ženská je,“ ozval sa mlčanlivý. „V nej žije starý inštinkt podkúvania a
         navádzania… A potom nenie tak celkom starý. Pozrite, ako sa skrúca! Kohút na smetisku!“
   </p>
   <p>
    „Bože môj, šediny na hlave a humoru v ňom kolko len chcete,“ závidí mu pán dekan.
   </p>
   <p>
    „Áno — takí boli naši starí: vždy veselí, bezstarostní ako deti. A my, mladšia vrstva?
         Pozrite len, akí sme. Starci, katafalky!“
   </p>
   <p>
    „A k tomu táto pohrebná muzika,“ poznamenal som ja. Kapela zas vyhráva akúsi operu a či „Trauermarsch“.
    <sup>
     [
     <a class="footnote" href="#ftn.id2504554" name="id2504554">
      90
     </a>
     ]
    </sup>
   </p>
   <p>
    „Naozaj!“ zvolal mlčanlivý. „Mňa nerozveselila ani raz, skôr ma zarmúti.“
   </p>
   <p>
    „Najlepšie urobil tamten starý!“ poznamenal môj druh.
   </p>
   <p>
    Pred nami sedí za stolom sám ako prst, starček v súkenných šatách, malom okrúhlom
         klobúčku. Kabát mu je futrovaný kožušinou a golier tiež obložený líškou. Tak sa náš krajan
         vystrojil do tohto „Zabországu“. Mici mu doniesla kyslé mlieko a chlieb tiež bez rozkazu a
         on platí zaraz mlčky. Priblížil sa mu akýsi zhovorčivý Nemec a náš krajan na jeho dlhé reči
         odpovedá: „Ik nix — magyar…“
    <sup>
     [
     <a class="footnote" href="#ftn.id2504587" name="id2504587">
      91
     </a>
     ]
    </sup>
   </p>
   <p>
    Keď vypil mlieko a ostatnú odrobinku ta hodil vrabcom, zamyslel sa starec, zložil ruku
         na lono a lenivo žmurká. Prišla ouvertúra a on drieme, sťaby sedel v svojej lavici v
         kostole a počúval dedinský organ.
   </p>
   <p>
    „Vidíte účinok klasickej hudby,“ zvolal pán kanonik. „Bolo by treba Wagnera, aby ho
         prebudilo zo sna.“
   </p>
   <p>
    „A či by sme nemohli ísť dakam, kde sme ešte neboli?“ navrhuje pán dekan. „Treba predsa
         len oprobovať striasť sa tejto melanchólie!“
   </p>
   <p>
    „Tak je — dobrý návrh!“ A všetci sme skočili na nohy. Ideme tentoraz za pánom dekanom.
         Ten nás vedie na nižný koniec, pod hotel.
   </p>
   <p>
    Tu je zase lúka, ktorá zaujíma celú dolinu až hore ďaleko popri ceste smerom k
         „Pöltschachu“. Dolina nenie široká, briežky a hory stisli ju a nedajú sa jej rozprestrieť.
         Prechádzka je tu milá ako po koberci v tôni bukových hôr. Škoda len, že tu tečie potok a
         ten nevyzerá práve alpínsky. Miestami hádam ani netečie, tvoriac mláky, menovite ak dakoľko
         dní neprší, čo sa na šťastie neprihodí len raz za desať rokov. Nie div, že na mnohých
         miestach povážlive páchne. No vzdor tomu zariadili na ňom Schwimmschule.
    <sup>
     [
     <a class="footnote" href="#ftn.id2504640" name="id2504640">
      92
     </a>
     ]
    </sup>
    Dnu som nebol, ani ma nič ta nevábilo: bude to čosi podobného „plovárnám“ na
         Vltave, z ktorej keď vyjdeš, musíš sa ísť umyť. Pri „Schwimmschule“ zas „Lawntennisplatz“.
         I ten je držaný ako všetko tu v Rohići vo veľkom poriadku. No nieto hráčov: miesto je
         priutiahnuté. Miesto nich sú tu tri-štyri sliepky a kohút. Po drôtovom plote sú zas
         rozvešané biele plášte a druhé rekvizity z blízkej Schwimmschule.
   </p>
   <p>
    Tu sme vyrozumeli, že človek je zviera spoločenské. Bárs je tu hora ako inde, lúka ako
         inde a Lawntennis k tomu — nám sa tu predsa nepáči. Nieto tu ľudí. Vrátili sme sa pod hotel
         a odrazili sa alejou napravo „k dedine“ Rohiću.
   </p>
   <p>
    I tu nás doprevádza fatálny potok. Prišli sme k ústavu vodoliečiteľskému, ktorý je hneď
         pod hotelom a dáva, aspoň v niektoré hodiny dňa, značnú prípomoc potoku, vodou, ktorá sa v
         kúpeli spotrebovala. Lebo sa tu kúpe na stá hostí denne.
   </p>
   <p>
    Na týchto stranách je i pekáreň pána Brennera, kde práve skladajú vrecia peštianskej
         múky. Ďalej drevený dom a či skôr vila o cifrovanej povlači, na ktorom stojí nápis:
         „Gemeindeamt“, potom hostinec k Tiroleru, kde sa i po chorvátsky hovorí — a pod brehom malá
         chutná vila Mosinger. Kto chce, môže sa ísť ta fotografovať: pán Mosinger zo Záhrebu
         zariadil tu filiálku. V diaľke na briežku belie sa krásny nový kostol — Sv. Kríž. No k nemu
         nám je priďaleko. Ostatne nieto v nej nič zvláštneho — dakoľko hotelov a hostincov a na
         ulici hostia ako tamhore v kúpeľoch: lenže hostia rozumní a skúsení, ktorí tu za lacný groš
         bývajú a dochodia každé ráno tahor vypiť svoju vodu, alebo vziať svoj kúpeľ v ústave.
   </p>
   <p>
    Vrátili sme sa upokojení do nášho kúpeľa po tejto prechádzke; ani keď sa cestovateľ
         vracia po dlhej ceste k svojmu domu. Zdalo sa nám, že sme vykonali bohvie koľkú cestu a
         pred večerou sa i chorí chválili, ako nesmierne vyhladli. No tu sme spozorovali po prvý
         raz, že kurča nenie vypečené ako svedčí. Môj mlčanlivý začal vyvádzať porovnania medzi
         kuchyňou domácou a takouto v hostinci a dľa toho, ako sa zamyslel, vyrozumeli sme, že blúdi
         tam kdesi v Dalmácii, ktorá je dokonale vypečená.
   </p>
   <p>
    V nasledujúce dni robili sme experimenty skoro so všetkými hostincami, hľadali sme
         kurčatá vypečené. Ak nám dakde i trafili dať kurča dľa našej vôle, druhý raz bolo už zas
         odpoly surové. Po márnych pokusoch vrátili sme sa my zas len do nášho hotela. Tu nás
         prijali veľkodušne ako márnotratného syna; nevyhodili nám na oči nestálosť; ba doniesli nám
         zas náš dvojramenný svieceň ako predtým.
   </p>
   <p>
    Vo Fülhause sme sa veľmi chytro udomácnili. Náš dom, ako všetky ostatné, je pod správou
         direkcie; ona dozerá na čistotu i poriadok, ona disponuje bytmi. V staré časy bol toto dom
         chorvátskej a štajerskej aristokracie, ktorá sem dochodila na letovisko a tu sa schádzala.
         Vidí sa to i po nádhere izieb a chodby; nenie toto obyčajný činžovník, ale palác. Pozdejšie
         aristokracia sa rozpŕchla po cudzozemských kúpeľoch, vyhľadávať väčší luxus; druhá jej
         čiastka zas schudobnela, takže nemohla vyhľadávať kúpele, takže sa v jej paláci
         rozhadzujeme teraz my, synovia bývalých poddaných. Ostatne my s direkciou máme máločo do
         činenia. Čistota a poriadok je zásluhou našej gazdinej a nie slávnej direkcie.
   </p>
   <p>
    To je vysoká, chudorľavá „Slovenka“; počerná a v tvári červená ako jablko. Prekročila už
         päťdesiat rokov, ale zato je obratná a do roboty ako osa. Vídam ju ustavične s vyhrnutými
         rukávy, ako šuká po izbách svojho poschodia. Každé poschodie má totiž takúto gazdinú. Keď
         sa ktorá stránka vysťahuje, ona sa hneď dá do rajbania, umývania, vyprašovania; noví hostia
         nájdu izby čisté, vynovené. Pod svojou správou má dve dievčice; naháňa ich, nazerá a naúča
         ani čoby im bola mater. Začal som ju volať „tante“, a tak naše obe izby volajú ju „tante“.
         Neraz sme sa zastavili v jej izbe, kde je sporák a postele i oboch dievčíc: je to zvláštny
         pôžitok stráviť chvíľku v tejto kuchyni, zariadenej napoly sedliacky a vždy čistej. My
         dvaja sme vstávali najvčaššie v dome, často o štvrtej ráno. Tu v kuchyni sme už našli našu
         „tante“ bodrú, čulú, a čuli jej hlboký hlas, ktorým nám vinšuje „dobri jutro“, ako sa to
         naučila od nás. Neraz sme jej došli pred obedom na návštevu, keď chystala obed.
         Najčastejšie to boli knedlíky alebo i „vdolky“ s lekvárom malinovým, ktorého vôňa sa šíri
         celým domom. Naša „tante“ a jej dievčatá, ako vidno, obľubuje si v múčnych jedlách a môj
         mlčanlivý neraz sa zadivil nad misou „vdolkov“, ktorých do tých čias nikdy ešte nejedol.
   </p>
   <p>
    Môj druh najradšej sedí doma. Ráno, keď vyjdeme a vypijeme kávu, on sa vracia do izby k
         svojim knihám. „Tante“ za ten krátky čas už stihla izbu vymiesť, vyriadiť a prevetrieť. Tá
         istá čistota panuje na chodbách a druhých, skrytejších ešte miestach. A veru nenie ľahká
         vec udržať také miesta v čistote, kde skoro každý pije vodu, ktorá má dosť mocný purgatívny
         účinok. My dvaja ranostaji jej už nepijeme. Na tretí deň nás tak doriadila oboch, že sme ju
         museli tak nechať a divíme sa tým druhým, ako môžu vôbec stáť na nohách, keď ju pijú
         riadne, každé ráno.
   </p>
   <p>
    Naša „tante“ prispela k tomu veľmi, že sme tu v dome privykli, udomácnili sa dosť skoro
         a tak ľahko nezabudneme na jeho čistotu, mier a poriadok.
   </p>
   <p>
    Okrem platu od direkcie naša „tante“ bude mať i bočné dôchodky. Myslím, neodíde nikto,
         aby ju neobdaroval. Za tento plat, ktorý trvá beztoho len cez sezónu, naša „tante“ nesmela
         by prezradiť, že je „Slovenka“. Nového hosťa má prijať hneď na schodoch s poklonou a s
         predpísaným „gut’ Morgen!“ Taký je predpis. Vysoký zemský výbor nariadil raz navždy, že „Rohitsch-Sauerbrunn“
    <sup>
     [
     <a class="footnote" href="#ftn.id2581925" name="id2581925">
      93
     </a>
     ]
    </sup>
    je nemecký.
   </p>
   <p>
    Zato naše dve izby prestupovali každú chvíľu nariadenia zemského výboru. Ona rozumela
         všetko, čo sme jej rozkázali po chorvátsky, ale zato my sme jej a dievčinám rozumeli veľmi
         málo. Bude to chyba hádam v dialekte na týchto stranách.
   </p>
   <p>
    Keď sme sa trochu udomácnili, naši pacienti započali svoju kúru: jedni pili vodu, druhí
         sa podrobili útrapám hydroterapie. Oni vstávajú pozde; prebúdzajú sa, keď kapela začne
         trúbiť svoj chorál. Do ústavu hydroterapeutického sa vyžaduje poukážka od daktorého z troch
         lekárov na toľko a toľko kúpeľov. Ústav je nie veľký, ale zariadený úplne. Sluhovia sú
         dobre nacvičení, mocní chlapi. V svojom triku a so svalnatými rukami vyzerajú ako šarhovia.
   </p>
   <p>
    Od ôsmej hodiny ráno je pred ústavom už dosť živo — predpoludním sú kabíny napospol
         zaplnené a noví hostia čakajú s číslami, kým príde rad na nich. Zdnuka sa ozýva šumenie
         vody, tu zas plieskanie, čapkanie, polievanie a to pomiešané s pridusenými vzdychmi,
         odfukovaním i hlasitým výskaním. Kto sa chce okúpať, nájde vaňové kúpele v Badehause, v
         hlavnom parku a vstupenku dostane i bez poukážky lekárovej.
   </p>
   <p>
    Tu vidno najlepšie, aké sú prevrátené naše sociálne pomery, menovite triedy tzv.
         vzdelanej. Človek na pohľad zdravý ako buk, mocný a predsa cíti v sebe, že mu nenie čosi v
         poriadku. Vidno mnoho i takých, pri ktorých hneď uhádneš, že majú nervový systém
         rozdráždený alebo úplne rozstrojený. Nejeden meria vestibul alebo priestor pred domom
         rýchlym krokom, čaká, kedy pride rad naňho, potí sa, obzerá sa, akoby sa bál, že čosi
         zamešká. Iný zas sedí netečne zahĺbený bohvie do akých myšlienok. Druhý chodí holohlavý,
         daktorému hrá v tvári grupa svalová, druhému sa potrháva plece alebo celé údy. Sú to ľudia
         ustatí životom vo veľkom meste, utrmácaní prácou a duševnými námahami, a možno i strhaní
         výstupčivým životom. Prišli sem na dakoľko dní, odpočinúť, načerpať nových síl, aby sa zas
         mohli vrátiť k starému spôsobu života.
   </p>
   <p>
    Ťažko chorých tu nevidno, okrem starca v kožuchu, ktorý navidomoči hynie. Je tu i druhý
         starec, ktorý poťahuje za sebou ľavú nohu a ľavá ruka mu je v šatke obesená. S ním chodí
         mladý šuhaj, sympatický, bledý. Má tiež ruku poviazanú. S nimi je vždy dievča asi
         osemnásťročné, ktoré oboch obsluhuje. Otec sa zotavuje z porážky, syn má caries kosti a
         mladá dcéra tiež bledá, prišla s nimi. Na jej tvárí sa zračí hlboká melanchólia. Nevidel
         som jej nikdy, aby sa bola zasmiala alebo rozveselila. Na zábavách sa nezúčastňovala, ani v
         „Cursalone“, ani pod holým nebom, ba ani sa nepriatelila s nikým. Vždy pri svojich,
         zadumaná, smutná, plná oddanosti a obetavosti. Pravá milosrdná sestra.
   </p>
   <p>
    V jeden deň sme videli v hlavnej aleji ženskú, akiste ešte slobodnú. Je nesmierne chudá,
         takže mlčanlivý, keď ju zazrel, poznamenal: „Táto sem prišla umrieť.“ No neumrela. Vytrvala
         s nami až do konca, a zostala tu i po nás. Nestučnela síce, ale držala sa statne.
         Pozdejšie, keď sme na jej neobyčajný zjav privykli, zdala sa nám úplne zdravou. Miesto mäsa
         nosí na sebe hodne zlata. Má reťaze na hodinkách, tenké i hrubé, ako kedy; druhú reťaz nosí
         okolo pása kvôli vejáru. Dakoľko ráz zavesila si okolo hrdla zlatý kríž, omnoho masívnejší,
         než čo mal Strossmayer na Matku božiu.
   </p>
   <p>
    „Len načo nosiť toľko tých reťazí!“ rozmýšľam ja.
   </p>
   <p>
    „Aby ho dobre poviazala,“ vysvetľuje mi môj mlčanlivý, „ak sa jej podarí koho chytiť“.
   </p>
   <p>
    Raz sa bola zjavila tu i jedna záhadná. Ustavične a všade je sama. S nikým nehovorí, na
         nikoho nepozrie. Zdravá je ako ryba, dosť tučná, má vyše tridsať rokov. No jej toalety!
         Každý deň sa preoblečie tri razy; zakaždým druhé šaty. Dámy sa obracajú za ňou na
         promenáde, nejedna nepriateľsky, alebo aspoň len závistlive. Ona si vykračuje nenúteno,
         nikoho si nevšíma a akoby chcela ukázať, že tá elegancia nenie len na povrchu, neraz ukáže
         i čipkový rub spodničiek. Dámy sú ustrnuté nad toľkým bohatstvom. Ubezpečujú, že len v
         spodniciach nosí táto dáma celý majetok. A kde sú šperky, ktoré má ustavične druhé, ihlice
         a náramnice. Záhadná žena zostala asi týždeň, kým ukázala všetky toalety a v jedno
         odpoludnie odviezla sa zas do „Pöltschachu“, sama, bez sprievodcu.
   </p>
   <p>
    Odpoludnia ako naozajstní zaháľači vysedávame pod alejou a čakáme fiakre z
         „Pöltschachu“. To už tak zo zvedavosti, aby si vedel, či kto zas prišiel. V jeden deň sa
         doviezol plný landauer hostí, všetko dám. V ten istý večer sme ich videli na prechádzke a
         menovite tú najonakvejšiu. Tvárička skoro ešte detská, oči naivné, čierne, ústka malé.
         Čierne vlasy prihladené sú nadol, takže pokrývajú temer úplne sluchy a uši. Secesia úplná!
         No, tejto tvári, ktorá má niečo z madony, pristane táto secesia veľmi dobre. S detskou
         tvárou kontrastuje celá postava, veľmi úhľadná, driečna, štíhla v drieku a tvarov bohatých
         — pripomína, že nemáme pred sebou dieťa, ale pannu veľmi interesantnú, alebo ak chcete,
         krásnu. I tento zjav udomácnil sa veľmi skoro v našom Rohići a pristal mu. Privykli sme ju
         vídať na prechádzkach, na lawntennise i na tancoch v „Cursalone“: no vzdor privyknutiu, kde
         sa zjavila, obracali sa k nej všetky oči, menovite mužských, s úľubou a nemým holdom. Nosí
         rozdielne toalety; všetky sa vyznačujú zvláštnou jednoduchosťou a tým, že jej stoja dobre.
         Klobúky nosí vždy jednaké — najviac máva široký slamený, bez zvláštnych okrás. On jej
         pristane najlepšie, lebo keď je na takej hlave, okrasy sú mu zbytočné.
   </p>
   <p>
    Behom času vysvitlo, že táto madona nenie tak celkom naivná. Keď ide sama alebo v
         dámskej spoločnosti, je to rozhodne dieťa, ktoré, ako vidno, sa nudí — všetko mu je akosi
         hlúpo. No pozdejšie nadišli dvaja šviháci v dlhočizných širokých kaputoch a začali sa mať
         okolo nej. Ona ožila ako zázrakom a začala šíriť okolo seba sieť, do ktorej sa švihákom
         nohy dosť dobre zamotali. Počiatkom augusta zas do „Militär-Curhausu“
    <sup>
     [
     <a class="footnote" href="#ftn.id2582151" name="id2582151">
      94
     </a>
     ]
    </sup>
    prisťahovalo sa dakoľko oficierov, medzi nimi dvaja poručíci, veľmi schneidig.
         S nimi sa najradšej zabávala a splietla im stratégiu, ako svedčí. Jeden z nich je ešte
         skoro dieťa; naňho nepôsobí jej kúzlo tak intenzívne; on, keď nenie pri nej, vie sa i s
         druhými zabávať. No druhý, s vyčesanými fúzikmi dohora, na ktoré neraz pozrie, zalomiac
         akosi divne hlavou — ten nemá pokoja, chodí sem a tam, vyzerá, skúma, akoby bol niečo
         stratil, kým ju koľvek zočí.
   </p>
   <p>
    Jej príchod najväčšmi pôsobil na dcéru faraónovu. Ona sa skonfundovala; opadli jej
         krídla; uťahuje sa; nerada ide ta, kde sa nachodí madona: cíti, že jej mizne pôda pod
         nohami, keď sa k nej priblíži. Z obdivovateľov zvýšil jej iba starý švihák, ktorý sa mal
         šťastie narodiť v tom roku, keď sa našej vlasti narodila sloboda. On je vytrvalý, stály,
         doprevádza ju všade; no z jej očí už ho netriafajú blesky. Na jej tvári číta sa neraz
         omrzlosť. Vidno, záležitosť táto ju už nezabáva a jeho spoločnosť sa jej zunovala.
   </p>
   <p>
    Zato i náš „Füllhaus“ dostal pekných hostí. Na tej istej chodbe, proti našim dverám býva
         obstarná dáma s krásnou dcérou. Keď vyjdem ráno z izby, predo dvermi vídam dva páry
         topánok. Čierne, o širokých podošvách a nízkych opätkoch sú cele všedné. Už si nikdy
         nezaskočia ani vo valčíku, ani v polke. No pri nich sú druhé šnurované, s furmou dnuka. Sú
         žlté, úzke, strojné, o vysokých opätkoch. Z Hradca nenie toto dievča, môžeš už dľa topánok
         súdiť. Pekná je bez otázky, tvár, akoby ju bol odkreslil z módneho žurnálu: o malých ústach
         a červených perách. Ale i tak mŕtva, ako figurína vo výklade módnych látok. Akoby sa bála
         čím pohnúť v tej peknej tvári, aby z masky niečo neodpadlo. I keď sa majú okolo nej
         šviháci, ostáva ľahostajná. Pán direktor kúpeľa dosť sa usiluje, aby ju oživil a hádam i
         rozosmial: ona vždy zadrží svoj pokojný, ľahostajný výraz. A veru šťastie. Nech je
         podnikavá ako faraónova dcéra, alebo tá chudá a počne trochu koketovať, mohla by znepokojiť
         pol Rohića odrazu.
   </p>
   <p>
    Nuž krajanky sa tu činia. Vývodia v našom zátiší, vzbudzujú obdiv na všetky strany.
         Hovoria všade po maďarsky, peknou, plnou výrečnosťou. Môj mlčanlivý, keď počul madonu
         hovoriť, dal sa strhnúť k výroku: „Zvláštno! Maďarčinu nemôžem vystáť: ale keď ju tieto tu
         hovoria, znie veľmi sladko…“
   </p>
   <p>
    Raz večer, keď sme sa poberali hlavným parkom k „Füllhausu“, stretli sme pána a dve
         dámy. Ani som si ich neobzrel, lebo bolo tma. Keď od nás poodišli, pozdravil pán obe dámy:
         „Dobrá noc!“ Pekne nahlas, po slovensky. Pán sa kdesi stratil, akiste smerom k „Wiener-“
         alebo „Pesterhausu“, a dámy vošli do Badehausu. Od tých čias som sa dosť natrápil, aby ich
         objavil — no nezachytil som viac nikdy slovenského slova. I tá „dobrá noc“ zavznela tiež
         len preto, že bola tma. Potme v takých pádoch je strach menší.
   </p>
   <p>
    Dobre padne vídať nerozlučných priateľov v týchto časoch chladného, vypočítavého
         egoizmu. Boli to dvaja kňazi katolícki, oba krajania. Oba starí, jeden z nich tučný a
         pritom slabý v nohách — nie div, že sa z hlavného parku temer nevzdialili. Najväčšiu cestu,
         čo vykonávali, bolo im chodiť na obed a to do hotela Sonne, dosť ďaleko od kúpeľa. Neviem,
         prečo práve oni ta chodia, keď majú tu blízko nadostač hostincov aspoň len takých, ak nie
         lepších. Tučný pán farár bol obchoditejší, včaššie vstával a o pol ôsmej už vyčkával blízko
         „Styriaquelle,“ obzerajúc sa, či nezočí priateľa. A keď zazrel jeho vysokú chudorľavú
         postavu, jeho podlhovatú, nie bárs vľúdnu tvár s veľkými okuliarmi: tvár sa mu zažiarila a
         on sa poberá k nemu svojím ťarbavým, ťažkopádnym krokom, vystrčiac obe ruky proti nemu,
         akoby ho chcel objať. I nevľúdny sa v taký čas usmial a tvárou sa mu rozlial teplý výraz
         priateľstva. A teraz už hybaj pomaličky dolu parkom, v ustavičnom rozhovore. Keď slnce
         zahreje, sadnú dakam do chládku a zas sa zabávajú svojimi rozhovormi. Len čo majú toľko
         hovoriť sami dvaja — ako sa nevyčerpá látka? Patrne to bude priateľstvo staré, možno ešte z
         nižšieho gymnázia. Len také priateľstvo môže poskytnúť látky k takýmto nekonečným
         rozhovorom.
   </p>
   <p>
    V tieto časy bolo vídať človeka vysokého, chudorľavého premávať sa po Rohići. Ak sa s
         kým schodil, bola to spoločnosť čisto maďarská. Nápadné mi bolo na ňom, že je trochu
         osamelý, potom že nenosí ani brady ani fúzov, na košeli má francúzsky golier ako naši
         peštianski šviháci, bárs v druhom sa nenosí ako švihák, naopak, vykračuje si vážne. Dľa
         vystupovania a dľa toho, s akou úctou sa chová k nemu jeho spoločnosť, zatváral som, že to
         bude hádam umelec z Pešti snáď od národného alebo ľudového divadla, na každý pád
         vynikajúci, alebo snáď daktorý zo spevákov kráľovskej opery. Raz, prechádzajúc sa hlavnou
         alejou s pánom kanonikom, stretli sme tohto zvláštneho hosťa. Pán kanonik ho pozdravil
         veľmi úctive a neznámy sa nemo uklonil a sňal pritom bielu, plátennú čiapočku.
   </p>
   <p>
    Zadivil som sa, ako prichodí pán kanonik k takejto exotickej známosti a spýtal som sa,
         kto je ten neznámy.
   </p>
   <p>
    „To je biskup reformovanej sekty z Uhorska,“ odpovedá mi on.
   </p>
   <p>
    „Čo — biskup!“ zadivil som sa zas ja. „To by bol kalvínsky biskup!“
   </p>
   <p>
    „Áno, kalvínsky,“ odpovedá on.
   </p>
   <p>
    Nuž nebol by povedal, že tak môže vyzerať „vastagnyakú kálvinista“
    <sup>
     [
     <a class="footnote" href="#ftn.id2582340" name="id2582340">
      95
     </a>
     ]
    </sup>
    ako tento neznámy pán tuná, ktorému, ako vidno, potrebný je vzduch rohićský a
         menovite kefír, aby sa postava zaokrúhlila niečo.
   </p>
   <p>
    „Darmo je — Rohić je kúpeľ biskupský,“ žartujem ja, „dali si tu toľkí dostaveníčko.“
   </p>
   <p>
    V tieto časy, keď bola sezóna v najlepšom kvete, nášmu krúžku Dalmatíncov hrozilo
         rozpadnutie. Pán dekan sa počal blížiť ku koncu svojej kúry a zahrozil sa, že neostane ani
         dňa nad povinnosť tuná. Môj spoločník, s ktorým mám spoločnú izbu, tiež začína sa tu nudiť.
         A nerobí ani tu nič iného, iba to, čo by robil v Dalmácii. Sedí ustavične za knihami a
         lúšti matematické problémy. Konečne v jedno odpoludnie pozrel na mňa vážne a preriekol:
   </p>
   <p>
    „U nás sa počínajú smokve“ (figy).
   </p>
   <p>
    „Veru,“ odpovedám ja smutne. „Toho roku nám utečú. Sotva ich zastihneme frišké. A
         škoda.“ Tu v Rohići sa mi zdá, že je to bohvieaká obeť, zriecť sa fig. A ináč nebol som
         nikdy priateľom ovocia, prisladkého a mdlého.
   </p>
   <p>
    „A čo myslíte: ani tá horúčava nemôže byť taká neznesiteľná“, pokračuje môj spoločník.
   </p>
   <p>
    „Ej, píšu, že je 28 stupňov R. To je horúčava obstojná.“
   </p>
   <p>
    „Viete čo! Ja myslím, že nás klamú, aby sme nezutekali stadiaľto.“
   </p>
   <p>
    To podozrenie mal som i ja, no neodvážil som sa vytasiť sa s ním pred nikým. Naopak,
         vždy som vynášal prednosti chládku, ktorý my tu užívame a ľutoval tamtých dolu, čo sa
         pražia na slnci a na horúcom vetre. I teraz som len pohol plecom.
   </p>
   <p>
    „To všetko znamená,“ začal som ja, „že sa nás vy chystáte opustiť.“
   </p>
   <p>
    „Tak asi to vyzerá. A čo tu robiť? Nudiť sa darmo?“
   </p>
   <p>
    „Úbohá naša ,tante‘!“ zvolal som ja. „Nie vám jej ľúto?“
   </p>
   <p>
    „Už nech sa len odovzdá svojmu osudu.“
   </p>
   <p>
    O dakoľko dní tento môj spoločník vsadol jedno ráno do drožky a odišiel do
         „Pöltschachu“. Ostali sme len my traja. Vo „Füllhause“ som už nemal konkurenta — ja jediný
         som vstával najvčaššie.
   </p>
   <p>
    V deň jeho odchodu išli sme zas do „Schwimmschule“, my traja a náš kanonik so svojím
         mladým druhom dekanom. Na lawntennise nenašli sme sliepky, ale ľudí. Dve slečny a s nimi
         mladík, dľa všetkého gymnazista; štíhly, vyrastený dovysoka, s nahnutou šijou, ako všetci
         mužovia vtedy. Slečny sú počerné, jedna štíhla, elegantná, v dlhých šatách, líce jej
         prekypuje zdravím a rumeňou. Obe držia lopaty v rukách, ale narábajú nimi celkom ťarbavo.
         Vidno, prvý raz je toto, čo sa nachodia na lawntennise.
   </p>
   <p>
    „Gospodična
    <sup>
     [
     <a class="footnote" href="#ftn.id2582459" name="id2582459">
      96
     </a>
     ]
    </sup>
    Vera, takto,“ naúča mladík vysokú, staršiu.
   </p>
   <p>
    Ona udrie, ale ponad loptu. Žaba skáče a vrtí sa so svojou lopatou. Mladý gavalier
         ukazuje znovu, ako sa bije a gospodična Vera udrie, lenže lopta padne do siete. Nový
         zmätok, žaba sa ide zájsť od smiechu.
   </p>
   <p>
    Teraz začal biť mladý človek, gospodična Vera mu odbila. Všeobecné oduševnenie. My a
         druhí diváci tlieskajú. Ale o chvíľu povstala hádka, ako sa majú rátať štichy; z hádky
         vysvitlo, že nikto z nich nezná pravidiel hry. Jeden z divákov vstúpil na priestor vysypaný
         pieskom a vysvetľuje im, ako hra ide.
   </p>
   <p>
    „Ale tata — to je nie tak!“ protiví sa mladík.
   </p>
   <p>
    „Tak je, Janko — ako ja hovorím.“
   </p>
   <p>
    „Odpusť, tata — ja dávno hrám lawntennis, viem, ako ide.“
   </p>
   <p>
    „No už, Janko, odpusť; nevieš.“
   </p>
   <p>
    „Dajte vy tomu pokoj, deti!“ zvolal starý pán z briežku s pristriženými na krátko fúzmi
         a oholenou tvárou. Ťažké čižmy, mohutné údy, a bodrý výraz tváre prezradzujú dedinského
         statkára. „Ak vás nadišla vôľa mlátiť; príďte vy ku mne; ja vám dám mlátiť. Nebude vám
         lopata chodiť naprázdno a túto haraburdu nechajte Švábom. Poďme my radšej na večeru, ja som
         hladný.“
   </p>
   <p>
    „Teda vidíte, koľko tu hneď našich,“ teším ja mlčanlivého, ktorý je zamyslený, že nás je
         menej o jedného.
   </p>
   <p>
    „Ach, čo — toto sú z Bánoviny!“ zvolal on.
   </p>
   <p>
    „Teda naši!“ odporujem ja. „A či nepracujete na spojení Dalmácie s Bánovinou?“
   </p>
   <p>
    Vtom jedna obstarná dáma spoza plota zvolala:
   </p>
   <p>
    „Also komm, Darinka!“
   </p>
   <p>
    „Sogleich, mamice!“
    <sup>
     [
     <a class="footnote" href="#ftn.id2582556" name="id2582556">
      97
     </a>
     ]
    </sup>
    odpovedá rozosmiata žaba.
   </p>
   <p>
    „Vidíte, akí naši!“ rozhorčuje sa mlčanlivý. „Čo je z nich, keď nasiakli nemčinou?“
   </p>
   <p>
    „Práve to sa kompenzuje,“ zvolal som ja. „Naši Dalmatínci zas nasiakli dokonale
         taliančinou. Nemáme si čo vytýkať jeden druhému.“
   </p>
   <p>
    Akokoľvek, ale už nie sme sami. Máme tu, hľa, veľkú spoločnosť, pravdepodobne statkárov
         zo Zagoria. Gospodična Vera je veru elegantná krásavica a vodí sa s paňou blondínou, ktorá
         má vždy kyticu ruží za pásom. Tieto dve a náš Janko stali sa význačnými osobami v parku a
         na promenáde. Hovoria výlučne po chorvátsky, milou záhrebskou chorvátčinou. Nehanbia sa za
         ňu ani v „Cursalone“, ak prídu na tanec. Janko je šuhaj veselý a veľmi spôsobný. Na tanci
         nezaháľa, vykrúca najprv svoje a neobíde ani moje krásne krajanky. Iba od madony akosi
         bočí: jej nevšímavá hrdosť možno mu berie odvahu. Keď sa jej zunuje sedieť, ona sama
         pochytí daktorú priateľku a tancuje s ňou. A škoda — tancuje veľmi elegantne.
   </p>
   <p>
    Môj mlčanlivý v taký čas zašomre:
   </p>
   <p>
    „Nech ich čerti vezmú, terajších mladých ľudí. Toľká sila pekných dievčat a on sedí ako
         krampeľ a díva sa.“
   </p>
   <p>
    „Ako bude tancovať, chudák — pozrite, aké má opätky!“ upozorňujem ho ja.
   </p>
   <p>
    „Ohavy — chodia ako na štuliach. Keď už nosia raz takú obuv, ja by ich dal i podkovať.
         Nech by bola ohava ako svedčí!“
   </p>
   <p>
    Tak prišiel konečne deň, keď sme sa museli rozlúčiť s našimi priateľmi, pánom kanonikom
         a jeho mladým druhom dekanom. My sme ich dosť zdržiavali, ale pán dekan zatúžil pozrieť
         trochu do sveta, keď je už raz tu.
   </p>
   <p>
    No zanechali nám náhradu, neostali sme celkom sami. Pred ich odchodom ešte zavítal náš
         slávny starožitník, známy nielen tu, ale v celom vedeckom svete. On síce gravitáciou ducha
         zapadol zaraz do krúžku Strossmayerovho, no zas ako Dalmatínec a známy venoval i nám často
         chvíľku zo svojho slobodného času. Lebo starožitník ani tu nezaháľa, ale v svojich prácach
         pokračuje, lebo mu ony slúžia ako zábava a najmilšie vyrazenie.
   </p>
   <p>
    Druhý, ktorého nám zanechali, je tajomník biskupa z Dalmácie; mladý, trochu bledý a
         chudorľavý kňaz. Pán kanonik poznamenal o ňom, že je to tiež „taký komárac“ (komárik) ako —
         nepochybne myslel pána dekana, hoc i nedopovedal. Nám už bolo súdené, že z kňazskej
         spoločnosti ani nevyjdeme. A necítili sme sa v nej práve najhoršie. Tento mladý a skromný
         kňaz bol naším nerozlučným druhom. Môj mlčanlivý v jeho spoločnosti okrieval. Namyslel si,
         že náš nový druh je chorý, venoval mu celú svoju pozornosť a nežnosť, úzkostlive pečujúc o
         jeho zdravie. V takých starostiach zabudol na svojho moriaka a cítil sa, to sa rozumie,
         lepšie.
   </p>
   <p>
    Po tieto dni som v kaviarni vyhľadával peštianske noviny. V Martine bolo zhromaždenie;
    <sup>
     [
     <a class="footnote" href="#ftn.id2582692" name="id2582692">
      98
     </a>
     ]
    </sup>
    hľadám, čo peštianske noviny na to. Neulovil som temer ničoho, a čo som ulovil,
         nebolo hodno veľa. Ktovie, prečo sa peštianske noviny nestarali toho roku o martinské
         slávnosti.
   </p>
   <p>
    Na ďaleké výlety ráno som sa nevybral; chodím tu v parku a najviac okolo prameňov. Hneď
         keď vstanem a zídem dolu, hľadím, aká je temperatúra; pozriem, čo robí barometer, a
         prečítam podrobnú zprávu meteorologického ústavu z Viedne, ktorá dochodí dva razy do týždňa
         a vylepená je hneď pri „Styriaquelle“. Po káve, keď je tu najviac sveta, prizerám sa, ako
         kto pije, čo kto rečie tej alebo druhej Slovinke s bielou zásterkou a falošným okom, ktoré
         vie často i na stranu šibnúť, keď podáva alebo prijíma pohár na vodu. A najradšej sa
         prizerám našej milej kvetinárke, v kroji nemeckom, vlastne alpínskom, ako na obrazoch Defreggera.
    <sup>
     [
     <a class="footnote" href="#ftn.id2582738" name="id2582738">
      99
     </a>
     ]
    </sup>
    Predáva ruže v kyticiach i jednotlive. Keď sa jej pozdá, pripne ju i kupcovi na
         prsia. Obstupujú ju mladší i starší páni. Náš príčinlivý Janko je tu každé ráno a zásobí
         ružami slečnu Veru i mladú elegantnú blondínu, s ktorou sa ona vodí. A druhí mladí páni
         zásobujú pravdepodobne zas druhé. Dobrým odberateľom je môj krajan, ktorý mal to šťastie,
         že sa narodil v tom istom roku, keď sa rodila sloboda našej vlasti i celej Európe. No jesú
         i odberatelia, ktorí kupujú ruže výlučne kvôli ružiam a možno trochu i kvôli mladej,
         driečnej predavačke. Sú to najviac starí páni a medzi nimi tiež krajan, ale tiež z Izraela,
         ktorý rád uštipne dievčatko za briadku.
   </p>
   <p>
    A v našom „Füllhause“ rozbíjajú i ďalej fľaše, búchajú, trieskajú a vysýpajú črepy
         napretek. Tu i tu zahrmí i vagónik so skriňami fliaš. Nad celým tým hurtom vládne od rána
         do večera neúnavný spev slovinských robotníc, svieži, milý, občerstvujúci. Neraz sa mi
         pozdá, že som nie v dumnom Rohići, v sídle štyroch biskupov, ale dakde v Turci na láne pána
         Pollaka, ktorému Marikovania kopú zemiaky a vyspevujú svoje zádumčivé piesne. Všade tá istá
         zádumčivosť, všade tie hlboké ťažké vzdychy spod jarma, už či si pod Tatrami, alebo pod
         výbežkami šedivých Álp. Už nám všetkým iba to ostalo, tá smutná pieseň, ktorá viac hovorí,
         než písané dokumenty o minulosti národa. Hlboký žiaľ, ťažká duma, ktorá ti zaľahne na dušu,
         sťaby ju bolo privalilo celé to utrpenie, ktoré nás tlačí od šedej dávnovekosti.
   </p>
   <p>
    No najlepšia zábava je okolo lawntennisu, ak totiž neprší. Po odpoludňajšom mlieku
         chodíme ta gaštanovou alejou a sadáme na lavice rozostavané na násype. O piatej prídu tri
         sestry so svojím otcom, dve z nich nesú svoje lopaty a mladý gymnazista lopty v sieti. Ani
         sa nepotrebujeme obzrieť a už vieme, že sa to oni približujú. Zhovárajú sa svojou
         štajerskou nemčinou a mladšia bruneta svojím hlbokým altom preráža všetky ostatné hlasy. No
         keď prídu na násyp a sadnú na lavice so svojimi gavaliermi, konverzácia pokračuje po
         francúzsky. Sluha vyhladí pieskový terén valcom, vysoká blondína vyjde do ohrady voľným
         krokom, mladšia bruneta odopne i klobúk a vyhrnie na pravej ruke rukáv nad lakeť. Popri
         blondíne hráva obyčajne jej sestra s gymnazistom a len málokedy má i ona spoločníka.
   </p>
   <p>
    Táto dáma hrá chladnokrvne a naoko celkom ľahostajne. Málokedy sa rozohreje, alebo práve
         rozhorlí. Pohybuje sa voľne, harmonicky, a predsa máloktorá lopta jej utečie. Nevidno jej
         ani skákať, ani behať sem a tam: ale akoby predvídala, kam lopta dopadne, lebo sa ta hneď
         postaví. Nikdy, ani v najväčšiu horúčavu, nedalo sa pozorovať, že by sa bola spotila.
   </p>
   <p>
    Gymnazista nehráva jednako. Často je ľahostajný a akoby zamyslený — vtedy robí i chyby.
         Lopty neraz nezachytí, lebo priskočí pripozde a v taký čas jeho počerná spoločnica sa
         jeduje, rozčúli sa a vytýka mu nedbanlivosť. No často nadíde ho malícia a vtedy si stane
         hneď za sieť a hneď v letku nadstaví lopte svoju lopatu a vráti ju blondíne. Lopate dá taký
         perfídny sklon, že lopta letí dakam v stranu a vysoká blondína musí za ňou skákať, ak ju
         nechce pochybiť. Vtedy sa i ona rozčúli a vytýka mu: „Albert, sie sind unerträglich!“
    <sup>
     [
     <a class="footnote" href="#ftn.id2582872" name="id2582872">
      100
     </a>
     ]
    </sup>
    kým jej počerná sestra výska a smeje sa od radosti a obecenstvo hľadí s obdivom
         na mladého hrdinu.
   </p>
   <p>
    Najviac života dodáva tejto hre mladšia bruneta. Keď má biť, bije loptu jednu za druhou,
         chytro, bez meškania. Z jedného uhla priestoru skáče na druhý, rezko, pohybmi trhanými,
         nervóznymi. Ak sa jej nedarí, durdí sa a vtedy gymnazista, akoby naschvál, začne fušovať.
         Tvár sa jej poleje živou rumeňou, horí jej ako v plameni a neraz sa jej sperlí pot na čele.
         Ak prehovorí v čase rozčúlenia, nemôže sa premôcť a zosype odrazu celú hrmavicu výčitiek na
         spoločníka i na sestru. Diváci sa dívajú na túto oduševnenú, náruživú hráčku a často dajú
         sa strhnúť jej netrpezlivosti, čakajúc, ako sa borba skončí. Ale ani v najväčšom rozčúlení,
         ani medzi výčitkami nevynechá svojho: „plé“, keď má biť. A že bije prudko a chytro jedno za
         druhým, i to „plé“ sa ozýva tak často v doline, vyrečené hlbokým, zvučným hlasom.
   </p>
   <p>
    Medzi divákov neraz sa zamieša i Strossmayer a posedí si chvíľku na lavici. Toto je
         totiž jeho riadna odpoludňajšia prechádzka až po jazero tam pod horou. I on stopuje s istou
         úľubou rozčúlenú hru amazonky, ktorá sa teraz nad chybami rozčuľuje ešte väčšmi, iba že sa
         neopováži hovoriť. Pri príchode a odchode vznešeného starca ukloní sa ona i jej sestra,
         skloniac lopatu do zeme; mladý gymnazista usmieva sa na dobrotivého starého pána, ktorý s
         úľubou sa díva na jeho smiešne výčiny.
   </p>
   <p>
    Taká hra trvá neraz do tvrdého mraku a mladé amazonky, spotené, vyhriate poberajú sa
         voľným krokom v dolinu, poprechodia sa hlavným parkom alebo i sadnú pod verandu kaviarne.
   </p>
   <p>
    Medzitým dozvedeli sme sa bližšie, čo sú toto za exotické kvietky, tieto naše amazonky.
         Vysvitlo, že to nenie aristokracia štajerská, ani vôbec nemecká: sú to jednoducho
         Záhrebčianky a starý pán, ich otec, je Chorvát od koreňa. Sám som ho počul mnoho ráz
         hovoriť pravým záhrebským dialektom s vynikajúcimi Chorvátmi zo Záhrebu. Často sa i
         pripojil ku krúžku Strossmayera, kde, ako známo, nikdy sa nehovorí ináč, iba po chorvátsky.
         Vyznám, že som ťažko niesol svoju hriešnu prenáhlenosť, že som na prvý pohľad nič po nič
         daroval Nemcom, a to ešte štajerským, takéto tri nádherné kvety zo záhrady záhrebskej. Môj
         omyl môže ako-tak ospravedlniť iba okolnosť, že ani ja, ani nikto v Rohići nepočul nikdy
         cez celú sezónu od nich ani jediného chorvátskeho slova. Takého sebazaprenia nemôžu byť
         schopné iba „Hrvatice“…
   </p>
   <p>
    Krajana, čo zavinšoval pred „Badehausom“ dobrú noc, nepodarilo sa mi objaviť. Utajil sa,
         ako i tieto tri chorvátske amazonky, na ktorých iba pestrý chorvátsky pás kričal, že sú
         „Hrvatice“. Zato v jedno ráno zastihlo ma zvláštne prekvapenie, keď som šiel do
         hydropatického ústavu. Pri chodníku vedľa hotela vidím dvoch chlapcov. Sú v čižmách,
         bielych, súkenných nohaviciach a v krátkych súkenných kurtkách. Na hlave majú okrúhle
         klobúčky, spod nich hľadia oči na tento parádny svet prívetive a pokorne akosi. Tak vedia
         pozerať iba Slováci; i tvár im je okrúhla, slovenská, i vlasy nosia dosť dlhé, ako naši
         sedliaci, a pod nosom majú čierne fúzy. Pred nimi na trávniku hŕba kobercov, zásteriek a
         druhých výšiviek.
   </p>
   <p>
    „Ľaľa — lastovice z našich strán!“ zvolám uveličený na môjho mlčanlivého. „Poďme k nim.
         Stavím sa, že mi ich sem poslal náš pán senior Holuby
    <sup>
     [
     <a class="footnote" href="#ftn.id2583017" name="id2583017">
      101
     </a>
     ]
    </sup>
    zdakadiaľ z Bošáckej doliny!“
   </p>
   <p>
    „Teda vaši ľudia!“ natešený zvolal i môj mlčanlivý. „Poďme, utŕžime im dačo.“
   </p>
   <p>
    „Skadiaľ ste, ľudia?“ spytujem sa ich.
   </p>
   <p>
    „Tessék parancsolni!“
    <sup>
     [
     <a class="footnote" href="#ftn.id2583044" name="id2583044">
      102
     </a>
     ]
    </sup>
   </p>
   <p>
    „Oho!“ zadivil som sa. „Teda i pán senior takto! A ktovie, či idúcky nepochytili čosi po
         maďarsky a teraz sa tu vystatujú. Od Slováka všeličo vystane, i takýto fígeľ,“ mudrujem ja.
         No musel som uznať, že to „tessék parancsolni“ znelo plnou, širokou výrečnosťou, ako pri
         írečitom Maďarovi.
   </p>
   <p>
    „Skadiaľ ste?“ pýtam sa ich po maďarsky i ja.
   </p>
   <p>
    „Zo Székely-Udvarhelyu,“ odpovedajú natešení, že natrafili na krajana.
   </p>
   <p>
    „Čo sú to za?“ spytuje sa môj mlčanlivý.
   </p>
   <p>
    „Sikuli zo Sedmohradska.“
   </p>
   <p>
    Môj druh si ich prezerá ľahostajne; najradšej by išiel. No mne sa páčia títo driečni,
         čistí ľudia. Celý ich zjav dýcha statočnosťou; skromnosťou; pohľad dôverčivý, krotký. Na
         hábach im nebadať, že sú od dakoľko týždňov v ceste; košeľa a háby skvejú sa čistotou, ani
         čoby ich boli včera obliekli.
   </p>
   <p>
    „A ako sa vám vodí? Predávate mnoho?“
   </p>
   <p>
    „Ach, málo, pán veľkomožný!“
   </p>
   <p>
    To sa rozumie, krajania sú — hneď prvé slovo im je „veľkomožný,“ podotknem ja druhovi.
   </p>
   <p>
    „Či rozkážete dačo?“
   </p>
   <p>
    A už nám rozkladajú zásterky, uteráky a podobné veci — všetko pekne vyšívané a lacné. Ja
         do mlčanlivého, nech kúpi zásterku, alebo čo. Lebo výšivky sa ma dotkli kúzlom našej
         domácej poézie. Nie som ja Socháň, ani Koula,
    <sup>
     [
     <a class="footnote" href="#ftn.id2583130" name="id2583130">
      103
     </a>
     ]
    </sup>
    aby vedel povedať, čo je za rozdiel medzi týmito a nitrianskymi alebo
         prešovskými výšivkami. Mne je ornament ako ornament — už či je páv alebo moriak, lipa alebo
         dubina. Iba sa mi pozdalo, že prešporské sú omnoho veselšie, pestrejšie totiž. Toto tu je
         všetko modré, alebo tmavé na bielom plátne, neokúzľujú tou lahodnou harmóniou farieb, ale
         vzdor tomu vyzerajú krásne a svedčia o vyvinutom vkuse toho tiež skromného, pracovitého
         národa, a pritom tiež chudobného a zanedbaného.
   </p>
   <p>
    „Teda sú Maďari?“ spytuje sa môj mlčanlivý.
   </p>
   <p>
    „Tak trochu.“
   </p>
   <p>
    „Tak nekúpim ničoho!“
   </p>
   <p>
    Ja som ho neprehováral. No bolo mi ľúto týchto dobrých ľudí, ktorí za neveľkým zárobkom
         až sem sa ustávali a, ako vidno, neutŕžia mnoho. Tí dvaja pozerajú na nás v očakávaní, či
         sa pohneme; no z rozhodnej odpovede môjho druha vyrozumeli, že nejde kupovať, i uspokojili
         sa. Ja som im ešte vysvetlil, že môj druh má smútok a tak podobné veci nemôže držať v dome.
         Neviem, či ich presvedčilo dostatočne.
   </p>
   <p>
    Chceli sme sa vzdialiť, keď sa ma spýta môj Sikul:
   </p>
   <p>
    „Prosím ponížene, ako by sa povedalo po chorvátsky: My sme zo Székely-Udvarhelyu zo
         Sedmohradska.“
   </p>
   <p>
    „Hm — to nenie tak jednoducho, môj švagre,“ odpovedám ja. „Máme zákon o regulovaní mien
         a ten nedopúšťa, aby mestá mohli premieňať svoje mená. Székely-Udvarhely v každej reči musí
         byť len Székely-Udvarhely.“
   </p>
   <p>
    „Zákon, viem, že je zákon — ale aby nás rozumeli, keď im povieme.“
   </p>
   <p>
    „Nuž keď je tak, vy im poviete: „My smo iz zo Székely-Udvarhelyu u Erdelju.“
   </p>
   <p>
    „To je zas len po maďarsky,“ nadhodí môj Sikul.
   </p>
   <p>
    „To je pravda. A keď vy už vonkoncom chcete, aby nebolo po maďarsky, povedzte miesto
         Székely-Udvarhely — Turóc Szent Márton.
    <sup>
     [
     <a class="footnote" href="#ftn.id2583224" name="id2583224">
      104
     </a>
     ]
    </sup>
    Uvidíte, všade vás prijmú s otvoreným náručím. Začnite hneď rovno pred
         kaviarňou.“
   </p>
   <p>
    Druhý deň som ich zase našiel pri hoteli s tou hŕbou výšiviek. Nevidno, že z nej
         bohviekoľme ubúda. I oni sa žalujú, že nepredali temer ničoho; ale sa zas chvália, že je tu
         dobre, že našli mnoho krajanov. Môjho mlčanlivého tu niet. Terajší môj druh začal prezerať
         tovar. Zásterky hneď kúpil tri, takže pekné sikulské zásterky budú na pekných Dalmatínkach
         paradírovať, čo sa nestáva každý deň. Sikuli sa rozveselili a odprevádzajú nás s veľkým
         ďakovaním. Zásterky som ukradomky vpašoval do „Füllhausu“ a musel ukryť v mojej batožine,
         aby mlčanlivý nezbadal, že sme mu za chrbtom vyviedli taký kúsok.
   </p>
   <p>
    Keď bola sezóna v najlepšom kvete, rozložila akási ženská svoj tovar v hlavnej aleji po
         laviciach. Prechádzkou zastavili sme sa i my pred týmto obchodom módnych ženských látok.
         Mlčanlivého nebolo s nami, mali sme kedy prezerať, i trpezlivosti. Môj druh rozložil kus na
         ženskú blúzu a pýta sa predavačky:
   </p>
   <p>
    „Koľko?“
   </p>
   <p>
    „Dvadsaťpäť zlatých.“
   </p>
   <p>
    Otvoril som oči, neveril som im.
   </p>
   <p>
    „Hodváb je — pravý hodváb,“ poučuje ma druh. „Pozrite tú krásu, lesk — v škrupine vajca
         by ste to odniesli.“ Prihládza, prevracia, proti slncu — študuje odraz svetla na látke, hru
         a prelievanie farieb, a i jemu sa lesknú oči a pokyvuje spokojne hlavou. „Také niečo nedá
         sa kúpiť ani v Trieste, ani v Hradci, verte mi!“
   </p>
   <p>
    To znamenalo inými slovami, aby ja riekol: „Keď je tak — a vy kúpte tu.“ No ja som
         odpovedal inakšie.
   </p>
   <p>
    „Draho je. Čo — dvadsaťpäť zlatých blúza! To je márnotratnosť — zločin! Radšej pozrite
         tamtú šatôčku.“ To bol ručníček ako dlaň, obšitý čipkami. „Osem zlatých,“ zvestuje mi
         predavačka. „Tucet a či pol tucta?“ pýtam sa ja. „Dobre sa treba dorozumieť.“ „Tento jeden
         kus,“ zvestuje predavačka. „Čo?“ zhrozil som sa ja. „Pravé čipky, pane,“ usmiala sa ona. Na
         operadle lavice prevesený je závoj, aký nosia v Dalmácii ženy, keď idú do kostola. Veď pýta
         zaň len tridsať zlatých.
   </p>
   <p>
    Môj druh vzal do ruky spodničku — pravda, zošitá nenie. Obrúbená je čipkami, a to
         širokými. Keď pomyslíš, že táto filigránska práca je na to, aby sa zablatila a zafúľala,
         príde ti ťažko.
   </p>
   <p>
    „Koľko toto?“ pýta sa môj druh.
   </p>
   <p>
    „Štyridsaťosem zlatých.“
   </p>
   <p>
    „A teraz poďme,“ navrhujem ja.
   </p>
   <p>
    Odišli sme od predavačky obidvaja zamyslení.
   </p>
   <p>
    „Teraz môžete pochopiť, koľko uložila groša do svojich toaliet tá osamelá elegantná, čo
         ju vídate tu po aleji,“ poučuje ma môj druh. „Koľko sa len minie na predmety, čo sa vlastne
         nedajú ani vidieť: ako na spodničky a podobné veci.“
   </p>
   <p>
    „Do tých výpočtov sa ja púšťať nejdem,“ odpovedám ja. No túto tu, keby bola polícia, dal
         by odviesť za chotár. Usporil by nejednému mužovi tu v Rohići trpkú chvíľu.“
   </p>
   <p>
    „Veru tak,“ poučuje ma môj druh. „Žena je dosť drahá portieka.“
   </p>
   <p>
    „I národná pieseň hovorí,“ poznamenal som ja. „Kto chce peknú ženu mať, musí na ňu
         keltovať.“
   </p>
   <p>
    Nevystali v Rohići ani naši dalmatínski „galantári“.
    <sup>
     [
     <a class="footnote" href="#ftn.id2583395" name="id2583395">
      105
     </a>
     ]
    </sup>
    Vidíš ich všade po väčších i menších mestách strednej Európy, v ich širokých
         nohaviciach a cifrovaných bruslekoch s haraburdami bez väčšej ceny. Oni každému hovoria, že
         sú z Bosny, a to nenie pravda. Všetci sú z okolia Imotského. Majú svojho Kohna vo Viedni,
         ktorý im dodáva tento „bosanský“ tovar a vedie celú korešpondenciu. Sú to ľudia podnikaví,
         súci. On sa prechádza po Paríži a Berlíne tak bezstarostne, ako po rínku v Imotskom.
   </p>
   <p>
    Sedel som s mlčanlivým pod hlavnou alejou, keď sa priblížil a začal: „Kav’n zi štogot,
         Chei-sve vajn.“
    <sup>
     [
     <a class="footnote" href="#ftn.id2583424" name="id2583424">
      106
     </a>
     ]
    </sup>
    V ich dialektike nieto
    <span class="emphasis">
     <em>
      h
     </em>
    </span>
    ; a
    <span class="emphasis">
     <em>
      f
     </em>
    </span>
    vyslovujú ako
    <span class="emphasis">
     <em>
      v
     </em>
    </span>
    ; miesto Frane povedia Vrane. Tento nemá na hlave
         okrútený pestrý pás, ale slamený klobúk, ktorý sa smiešne odráža od jeho národného kroja.
         Mlčanlivý nenie dobrej vôle — ja som galantára odpravil a ani sa mu neprihovoril. On nenie
         urazený ani mak. Trochu postál, predkladá nám nože a cigarníky a vidiac, že nemáme vôle
         kupovať, ide o lavicu ďalej. Na nej sedí vysoký kupec z Mostara.
   </p>
   <p>
    „Kav’n zi štogod Cher-sve vajn!“ núka i jemu.
   </p>
   <p>
    „A odkiaľ si ty?“ zvolal naň kupec hromovým hlasom, až sa pol parku zobzeralo.
   </p>
   <p>
    „Z Bosny, gospodine. A ty, ak smiem vedieť?“ pýta sa on trochu prekvapený.
   </p>
   <p>
    „Z akej Bosny — žalostná ti majka!
    <sup>
     [
     <a class="footnote" href="#ftn.id2583476" name="id2583476">
      107
     </a>
     ]
    </sup>
    Ty si z Imotského!“
   </p>
   <p>
    „Ah, ako ty všetko vieš, gospodine!;“ obdivuje sa mu galantár. „No — vyber dačo. Máš tu
         všeličo. Odnesieš žene, zaraduje sa; ak nemáš ženy, dáš mladej, obľúbi si ťa. Taký pekný,
         súci pán: akoby nemal dakoho, čo naň čaká…“
   </p>
   <p>
    „Daj mi pokoj, prosím ťa.“
   </p>
   <p>
    „Podopri ma, gospodine — zmiluj sa. Ja zďaleka — ty zďaleka, v cudzej zemi, medzi
         dušmanmi obidvaja: jednej hory list.“
   </p>
   <p>
    „Vieš ty čo!?“ zahrmel zas naň kupec. „Príď ty do Mostaru ku mne, slobodno, ja ťa
         napomôžem. Ale tu, boga ti, zdieraj Švábov. Vidíš, všade ich dosť, i zemi ťažko pod nimi…“
   </p>
   <p>
    Galantár pokrútil hlavou.
   </p>
   <p>
    „Ťažko ti je so Švábom, gospodine! Ani ti neodpovie. A všetko prikryl žid — kde ja na
         Švába!“ A začal upratúvať svoj tovar v košiari. „Ej, židov mnoho — potopa od nich,
         gospodine! Ja sa modlím bohu, aby prišli raz do nás, na Lovreče prenocovať — len jednu noc,
         gospodine!“
   </p>
   <p>
    „Viem, viem,“ pokyvuje kupec hlavou. „Prečítali by ste im rebrá. Ale čo — neprídu ti oni
         do Lovreča. Lepšie im je u nás.“
   </p>
   <p>
    A galantár o chvíľu už sa mieša pomedzi elegantný svet na verande kaviarne.
   </p>
   <p>
    Sedeli sme za večerou v našom hoteli pod dvojramenným sviecňom, keď sa tu vhrnulo odrazu
         dosť hodne sveta. Môj mlčanlivý sa zamračil; plná miestnosť ho rozčuluje. Posadali za
         susedný stôl, nám sa uklonili nemo. Medzi nimi sú dvaja korpulentní, jeden z nich dosť
         mladý ešte, druhý má na hlave dosť objemnú plešinu. Tretí je tiež dosť mladý, ale bledý a
         chudý. Vidno, žalúdok nenie v poriadku. Štvrtý je malý, asi po kľuku vo dverách, a je
         hrbatý k tomu. I on už ošedivel. Hlava mu sedí medzi plecami, ktoré vystavajú dohora.
         Zasadli a vyjednávajú so sklepníkom ohľadom večere. Tu sa zjaví vo dverách ohromná postava
         kupca mostarského, a za ním jeho druh, štíhly mladík vo feze.
   </p>
   <p>
    „Zdravo!“ zahrmí kupec, až sa v miestnosti ozýva.
   </p>
   <p>
    „Dobar veče!“
    <sup>
     [
     <a class="footnote" href="#ftn.id2583579" name="id2583579">
      108
     </a>
     ]
    </sup>
    znie jednohlasne od obsadeného stola.
   </p>
   <p>
    Môj mlčanlivý sa rozveselil. „Bratia Srbi,“ hovorí mi pošepky, „najskôr z kráľovstva.“
   </p>
   <p>
    „Tým lepšie,“ na to ja.
   </p>
   <p>
    Kupec a jeho priateľ prisadli k stolu. Medzitým prišla večera — kurčatá na paprikáš,
         akiste nedopečené. Rozkázali si po omelete, a maličký, ktorému ledva vidno hlavu spoza
         stola, porciu rakov, to sa rozumie riečnych. Rozhovor je pretrhávaný jedením. Vyvodí v ňom
         maličký, hodí často vtip a smeje sa mu prvý, hlasom chrapľavým, otvoriac široké ústa, z
         ktorých vyzerajú zuby čierne, riedke.
   </p>
   <p>
    „Ja vám hovorím: hlavná vec — nedať sa!“ zvolal on, utrúc ústa servítom, ktorý páchne
         trochu stuchlinou. „Keby sme sa dali, dávno by nás bol čert odniesol.“
   </p>
   <p>
    „A načo by sme mu boli?“ zvolal tučný plešivý.
   </p>
   <p>
    „A ktovie, či by nezaplakala ktorá,“ zvolal kupec mostarský. „Zdá sa mi, že ste čertom
         podšitý.“
   </p>
   <p>
    „Ja?“ zadivil sa maličký a rozosmial sa. „Zaradovali by sa belehradské panie, keby sa ja
         kde podel.“
   </p>
   <p>
    „Oh — a to prečo?“
   </p>
   <p>
    „Všetko sa žalujú, že im kazím mužov. A vo veci je čo? Posedíme si tu i tu, zabavíme sa.
         To je všetko.“ Obrátil sa k sklepníkovi: „Ty, kmotre, máte vy tu negotínske? Toto sú tu
         pomyje, môj sokole, a nie víno.“ Hľadí pohár proti svetlu, obracia ho a víno sa ligoce v
         ňom ako zlato. „Farbu má, to sa mu musí dať; ale to je i všetko. Farby sa nenapiješ. Bude v
         ňom viac jabĺk, než hrozna.“
   </p>
   <p>
    Sklepník pozerá naň v rozpakoch. Nerozumie, čo mu hovoria. Maličký mu vysvetlil v
         správnej nemčine, čo si žiada a naostatok poznamenal:
   </p>
   <p>
    „Dnes ešte hovorím po švábsky — ale povedz gazdovi, že zajtra musí ma obslúžiť po
         srbsky.“
   </p>
   <p>
    Sklepník pohol plecom, že to nie jeho starosť. „A vína, aké si pán žiada, nemáme.“
   </p>
   <p>
    „Tým horšie, budeme piť toto. Ešte štvrtku.“
   </p>
   <p>
    No vínko, hoc vyzerá nevinne, rozohrialo spoločnosť. Oči sa lesknú a na líci naskočila
         zora. Treba sa pomaly i poberať.
   </p>
   <p>
    „Počkajte!“ zvolal maličký na svojich druhov. „Zišiel mi na um jeden problém — či by si
         dal ešte jednu, alebo nie. V takých pádoch sa ja pýtam osudu. Nech on rozhodne.“ Stisol
         ruku a začal na hánkach čítať: „Hoćú — nećú, hoćú — neću…“
    <sup>
     [
     <a class="footnote" href="#ftn.id2583699" name="id2583699">
      109
     </a>
     ]
    </sup>
    Vyšlo mu, to sa rozumie, „hoću“, „Osud rozkazuje!“ zvolal na sklepníka,
         dvíhajúc prázdnu štvrtku dohora. „Dones ešte jednu!“
   </p>
   <p>
    „Čertom podšitý!“ smeje sa kupec z Mostaru. „A či nevieš, že takto musí zakaždým vyjsť
         „hoću“? Počni raz s „neću“ a uvidíš.“
   </p>
   <p>
    „To nie. S osudom sa neslobodno jednať. Pokoriť sa, čo on naloží a znášať trpezlivo…“
   </p>
   <p>
    Túto veselú kompániu vídať všade: v kaviarni, na promenáde, pri prameňoch. Maličký
         vývodí, on je kolompoš. Najradšej má ohromného kupca, s ním chodieva, siahajúc mu do pása.
         Kupec sa musí prihnúť, ak chce naň pozrieť; maličký zas dvíha a zalamuje hlavu, akoby šiel
         pozerať na vežu. Najkrajšie je, keď príde za rána kupovať ruže ku kiosku. Vyberie si
         obyčajne dve. Jednu drží medzi prstami, druhú si dá stoknúť na prsia. Mladá Štajerka hryzie
         sa v pery, aby sa nerozosmiala, keď mu ju ide pripäť. Iní tiež hľadia naň s obdivom, alebo
         ľútosťou — a on si vykračuje nenútene, fumigujúc celý svet.
   </p>
   <p>
    Na sedisku, natretom bielou farbou, bol ktosi ohromnými literami napísal: „Živila Hrvatska!“
    <sup>
     [
     <a class="footnote" href="#ftn.id2583759" name="id2583759">
      110
     </a>
     ]
    </sup>
    My sme spozorovali nápis dávno a čakali každý deň, keď sme tadiaľ išli, že
         nájdeme dáku poznámku. Zdalo sa nám nemožným, aby naši krajania čo takého nezbadali. A
         nápis ostal nedotknutý, bez poznámky. Až teraz, keď sme v jedno ráno tadiaľ prešli, našli
         sme pod ním poznámku, cyrilikou: „Živiće, ako se spoji sa Srbijom.“ (Bude žiť, ak sa spojí
         so Srbskom.)
   </p>
   <p>
    „Vidíte, vlastný brat, ako zmýšľa s Chorvátom,“ rozhorlil sa môj mlčanlivý. „Maďar nemal
         čo vytýkať, a rodný brat nežičí ti života!“
   </p>
   <p>
    „Pekní bratia!“ myslím ja, „zjedol by jeden druhého z púhej lásky.“ Protiva medzi nimi
         najlepšie sa vyráža v tých dvoch nápisoch — protiva, ktorá sa nikdy nedá vyrovnať. Chceli
         by asimilovať jeden druhého, neuznávajú jeden druhého ako národ; nerešpektujú markantných
         rozdielov, ktoré vykazuje ich národný byt: a predsa by sa chceli zliať! Vlastní bratia, ale
         každý má svoju zvláštnu vieru, svoje písmo, svoje tradície, svoje ideály, svoju minulosť a
         svoje ašpirácie, a to na úkor druhého… Takí bratia, lepšie, keď sa rozdelia; každý pod
         svojím krovom, každý pre seba, než v spoločnom dome sa vadiť a hrýzť.
   </p>
   <p>
    Raz, keď sme prišli na večeru, srbská spoločnosť už odbavila večeru a beseduje. My sme
         ich pozdravili a sadli za svoj stôl; oni nám poďakovali s nesmiernou zdvorilosťou, aká môže
         jestvovať len medzi rozvadenými bratmi v dobe prímeria. Oni už vedeli, že za susedným
         stolom sedia Chorváti.
   </p>
   <p>
    Mladý tučný rozkázal Gumpoldskirchner. „Škoda takým vínom zalievať takú večeru,“ zvolal
         maličký. „Ja vravím, nieto kuchyne ako srbská. Toto tu raz, dva razy do roka ujde; ale
         každý deň natláčať sa kurčatami, zunuje sa ti. A na poludnie teľacina! Bojím sa, že alebo
         zakikiríkam, alebo zabľačím, keď prídem pred Belehrad.“
   </p>
   <p>
    Začali vyratovať jedlá, ktoré je aké: každý vychvaľuje svoje. Mladší tučný, vrtiac medzi
         prstami pohár, rozmýšla nad čímsi, konečne sa ozval:
   </p>
   <p>
    „Načo tajiť, keď neosoží? V Srbiji sa už tiež nejedáva, ako sa jedávalo.“
   </p>
   <p>
    „Ako to?“ pýtajú sa ostatní.
   </p>
   <p>
    „Tak! Keď som ja ta prišiel pred sedemadvadsať rokmi — u sedliaka mäso, husi, kačky,
         morky, pšeničný chlieb, a čo ja viem. A dnes?“ hodil rukou. „V Lombardii sedliak sa má sto
         ráz lepšie.“
   </p>
   <p>
    „V Lombardii sedliak nemá ničoho. V Sicílii má cibuľu na obed a hnilý pomaranč,“ zvolal
         maličký.
   </p>
   <p>
    „Nehovorte vy mne. Bol som ja i v Lombardii i v Sicílii. Ani tam nenie tak, ako je
         rozkričané po novinách. A že sa náš sedliak má horšie, to je pravda, bárs smutná pravda.“
   </p>
   <p>
    „Aká pravda — aká pravda!“ odporuje maličký. „Všeobecne je známo, že sa náš sedliak
         traktuje znamenite.“
   </p>
   <p>
    „Z novín je to známo, môj pane!“ rozhorlil sa jeho protivník. „Choďte k nemu — uvidíte,
         že pšeničný chlieb jedáva ak na Vianoce. Mäsa nevidí od roka do roka. Pšenicu musí predať.
         Pojedli mu ju druhí. Tak vám je to!“
   </p>
   <p>
    „Čo — že náš sedliak nezakole!“ rozhneval sa maličký. „Zakole aspoň jedno — i jalovicu
         nasolí.“
   </p>
   <p>
    „To bývalo pred štvrťstoročím. Kŕmnika a jalovicu zjedia mu druhí.“
   </p>
   <p>
    „Ah, čo hovoríte, preboha!“ hodil maličký netrpezlive rukou.
   </p>
   <p>
    „Hovorím, lebo je tak. Odtajiť sa to nedá. Sedliak predá svoju pšenicu, predá víno, mäso
         — ostane mu kukurica a zemiaky. To je jeho výživa, kým mu nepojedia i kukuricu…“
   </p>
   <p>
    „To je teda náš sedliak najbiednejší,“ usmial sa malý zlostne.
   </p>
   <p>
    „Niet biednejšieho tvora na svete! Čo vy viete tam v Belehrade? Choďte do dedín,
         uvidíte, do čoho upadol náš sedliak.“
   </p>
   <p>
    „Akoby nik nebol videl sedliaka, iba vy!“
   </p>
   <p>
    „Áno, videl som ho, i plakal nad ním. Čo ste to s ním urobili, vy inteligencia, vy
         Europejci!“ Oči sa mu zaiskrili, vyrovnal sa v drieku a zahrozil mu päsťou: „Na svietniky
         vás vešať po uliciach Belehradu, na každú lampu po jednom napredniakovi.
    <sup>
     [
     <a class="footnote" href="#ftn.id2583930" name="id2583930">
      111
     </a>
     ]
    </sup>
    Vy ste skaza, vy záhuba Srbska! Spod toho sa nevytiahnete nikdy, ani
         neočistíte!“
   </p>
   <p>
    „Čo napredniaci, čo!“ zajakuje sa maličký.
   </p>
   <p>
    „Vy ste robili dlhy, márnili, pchali do kešieň!“
   </p>
   <p>
    Vystrel sa i maličký, oči mu zasvietili. No hneď sa utíšil, pohodiac rukou. „Hlúpe
         povedačky! Frázy! I napredniaci sú patrioti.“ A obrátiac sa ku dverám, zacengal na pohár a
         vykríkol „Zahlen! Či je toto spôsob? Ako by sme boli zbojníci!“
   </p>
   <p>
    „Nepriatelia ľudu, zločinci!“ zahrmel jeho protivník. „Nech čuje každý, nech vie, čo ste
         za čeliadka…“
   </p>
   <p>
    To sa vzťahovalo na nás, ktorí sedíme a pozeráme jeden na druhého. Ani jednému z nás
         nenie príjemné, že je svedkom takejto náruživej scény. I pri srbskom stole sú nespokojní,
         že sa roztriasa špinavé prádlo pred nami cudzincami, vlastne, čo ešte horšieho, Chorvátmi!
         To ich mrzí, ponižuje! Chorváti sa potešia, rozradujú nad domácim nešťastím „vlastného“
         brata. Budú roztriasať srbskú psotu po svete, ba poprikladajú a prifarbia ešte, aby
         vyzerala cifrovanejšie. No bezohľadný tučný kladie váhu práve na to, aby sme čuli my,
         posúdili a rozhodli, kto má pravdu.
   </p>
   <p>
    „Vy, radikáli, zachránite Srbiju!“ hundre maličký, viac pre seba, než pre druhých. „Vy
         rozlievate med a mlieko po Srbiji!“
   </p>
   <p>
    „Nie — teraz musia radikáli zdierať národ!“ zvolal tučný. „Vy ste narobili dlhov a my
         musíme platiť interesy! Do čoho ste vstrčili pôžičky? Ukážte fabriky, čo ste vystavili,
         cesty, železnice! Kde sú tie ohromné milióny? Ukážte!“
   </p>
   <p>
    „Vy myslíte, kto väčšmi kričí, ten že má pravdu! Mňa vy nepresvedčíte!“
   </p>
   <p>
    „Záleží mi na tom pramálo.“
   </p>
   <p>
    Tým sa skončila hádka a po nej sa spoločnosť roztrieskala. Maličký s tučným sa už viac
         neukázali spoločne. Chodí alebo sám, alebo kedy-tedy s daktorým zo skupiny. O krátky čas sa
         i stratil z Rohića.
   </p>
   <p>
    Do Rohića zavítala hneď akosi za nami jedna dosť záhadná rodina. Otec obyčajný, tuctový
         človek; matka krásna bruneta, mladá ešte, svieža, hoci i vlasy počínajú šedivieť. No to ani
         najmenej neuberá lesku jej krásnemu oku. Ináč jej ani nezáleží na tom, či sa komu páči
         alebo nepáči. Má oči len pre svoju dcéru, asi štrnásťročnú maznu, tiež čiernu, rozrastenú
         na svoje roky až priveľmi. Pani mama chodí si ležérne, je komótna natoľko, že sa jej ťaží
         kabátik vovliecť do rukávov, ale si ho prehodí jednoducho na plecia. Jej mazna ustavične
         vystíha od nej čosi, jednostaj pýta a dojedá. Matka ju tíši a otec, chudák, je cele
         podmanený. Ináče mazna počína pochopovať, že je pekná. Keď ju prejdú fuky, švihne svojím
         ohnivým okom sem i tam.
   </p>
   <p>
    Dlho sme sa nazdávali, že je to rodina židovská. Žaba hovorí dobre po nemecky, po
         taliansky a po maďarsky: mysleli sme, že budú zdakadiaľ z Rijeky. Iba raz, keď mama sedela
         v kaviarni pod verandou, príde k nej žaba a prerečie: „Ja ti ta nejdem, mamice!“ A to
         pravým záhrebským dialektom. Pozdejšie sme sa dozvedeli, že je rodina zo Záhrebu, nie sú
         židia, ale praví Chorváti.
   </p>
   <p>
    Prešlo i dve tretiny našej sezóny, kým sme takto poobjavovali daktorých Chorvátov. A
         všetko sa mi vidí, že sme ich neobjavili všetkých. Veď nemal každý so sebou takú maznu, aby
         ho bola vyzradila svojim „mamice“ alebo „tatice“.
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2580686" name="ftn.id2580686">
        84
       </a>
       ]
      </sup>
      <span class="emphasis">
       <em>
        „Füllhaus“
       </em>
      </span>
      (nem.) — dom, v ktorom sa napĺňajú fľaše
               minerálnou vodou na vývoz
     </p>
    </div>
    <div class="footnote">
     <p>
      <sup>
       [
       <a class="para" href="#id2580703" name="ftn.id2580703">
        85
       </a>
       ]
      </sup>
      <span class="emphasis">
       <em>
        „Strasse nach Cerovac“
       </em>
      </span>
      (nem.) — cesta do Cerovca
     </p>
    </div>
    <div class="footnote">
     <p>
      <sup>
       [
       <a class="para" href="#id2580778" name="ftn.id2580778">
        86
       </a>
       ]
      </sup>
      <span class="emphasis">
       <em>
        v Daněkovskej fabrike
       </em>
      </span>
      — pravdepodobne narážka na strojáreň,
               ktorú roku 1854 založil s Götzlom český inžinier Čeněk Daněk (*1827)
     </p>
    </div>
    <div class="footnote">
     <p>
      <sup>
       [
       <a class="para" href="#id2581002" name="ftn.id2581002">
        87
       </a>
       ]
      </sup>
      <span class="emphasis">
       <em>
        „schneidig“
       </em>
      </span>
      (nem.) — rázny, elegantný
     </p>
    </div>
    <div class="footnote">
     <p>
      <sup>
       [
       <a class="para" href="#id2581100" name="ftn.id2581100">
        88
       </a>
       ]
      </sup>
      <span class="emphasis">
       <em>
        „kholte gekhochte“… „soure Mölch“
       </em>
      </span>
      (nem., náreč.) — „Studené
               varené“… „Kyslé mlieko“
     </p>
    </div>
    <div class="footnote">
     <p>
      <sup>
       [
       <a class="para" href="#id2581122" name="ftn.id2581122">
        89
       </a>
       ]
      </sup>
      <span class="emphasis">
       <em>
        Ferdinandshügel
       </em>
      </span>
      (nem.) — Ferdinandov kopec
     </p>
    </div>
    <div class="footnote">
     <p>
      <sup>
       [
       <a class="para" href="#id2504554" name="ftn.id2504554">
        90
       </a>
       ]
      </sup>
      <span class="emphasis">
       <em>
        „Trauermarsch“
       </em>
      </span>
      (nem.) — smútočný pochod
     </p>
    </div>
    <div class="footnote">
     <p>
      <sup>
       [
       <a class="para" href="#id2504587" name="ftn.id2504587">
        91
       </a>
       ]
      </sup>
      <span class="emphasis">
       <em>
        Ik nix — maďar…
       </em>
      </span>
      (nem. nespr.) — Ja nie — maďar…
     </p>
    </div>
    <div class="footnote">
     <p>
      <sup>
       [
       <a class="para" href="#id2504640" name="ftn.id2504640">
        92
       </a>
       ]
      </sup>
      <span class="emphasis">
       <em>
        „Schwimmschule“
       </em>
      </span>
      (nem.) — plaváreň
     </p>
    </div>
    <div class="footnote">
     <p>
      <sup>
       [
       <a class="para" href="#id2581925" name="ftn.id2581925">
        93
       </a>
       ]
      </sup>
      <span class="emphasis">
       <em>
        Rohitsch-Sauerbrunn
       </em>
      </span>
      (nem.) — Rohić—Slatina
     </p>
    </div>
    <div class="footnote">
     <p>
      <sup>
       [
       <a class="para" href="#id2582151" name="ftn.id2582151">
        94
       </a>
       ]
      </sup>
      <span class="emphasis">
       <em>
        Militär — Curhaus
       </em>
      </span>
      (nem.) — vojenský kúpeľný dom
     </p>
    </div>
    <div class="footnote">
     <p>
      <sup>
       [
       <a class="para" href="#id2582340" name="ftn.id2582340">
        95
       </a>
       ]
      </sup>
      <span class="emphasis">
       <em>
        „vastagnyaku kálvinista“
       </em>
      </span>
      (maď.) — tvrdošijný kalvín
     </p>
    </div>
    <div class="footnote">
     <p>
      <sup>
       [
       <a class="para" href="#id2582459" name="ftn.id2582459">
        96
       </a>
       ]
      </sup>
      <span class="emphasis">
       <em>
        gospodična
       </em>
      </span>
      (chorv.) — slečna
     </p>
    </div>
    <div class="footnote">
     <p>
      <sup>
       [
       <a class="para" href="#id2582556" name="ftn.id2582556">
        97
       </a>
       ]
      </sup>
      <span class="emphasis">
       <em>
        Also komm… Sogleich, mamice
       </em>
      </span>
      (nem., chorv.) — Tak poď… Hneď,
               mamička.
     </p>
    </div>
    <div class="footnote">
     <p>
      <sup>
       [
       <a class="para" href="#id2582692" name="ftn.id2582692">
        98
       </a>
       ]
      </sup>
      <span class="emphasis">
       <em>
        V Martine bolo zhromaždenie
       </em>
      </span>
      — 4. augusta
     </p>
    </div>
    <div class="footnote">
     <p>
      <sup>
       [
       <a class="para" href="#id2582738" name="ftn.id2582738">
        99
       </a>
       ]
      </sup>
      <span class="emphasis">
       <em>
        na obrazoch Defreggera
       </em>
      </span>
      — Franz von Defregger (1835 — 1921),
               bol rakúsky maliar, ktorý namaľoval veľa obrazov zo života tirolského ľudu
     </p>
    </div>
    <div class="footnote">
     <p>
      <sup>
       [
       <a class="para" href="#id2582872" name="ftn.id2582872">
        100
       </a>
       ]
      </sup>
      <span class="emphasis">
       <em>
        Albert, Sie sind unerträglich
       </em>
      </span>
      (nem.) — Albert, ste
               neznesiteľný.
     </p>
    </div>
    <div class="footnote">
     <p>
      <sup>
       [
       <a class="para" href="#id2583017" name="ftn.id2583017">
        101
       </a>
       ]
      </sup>
      <span class="emphasis">
       <em>
        náš pán senior Holuby
       </em>
      </span>
      — Jozef Ľudovít Holuby (1836 — 1923),
               slovenský botanik, historik, folklorista a zemepisec
     </p>
    </div>
    <div class="footnote">
     <p>
      <sup>
       [
       <a class="para" href="#id2583044" name="ftn.id2583044">
        102
       </a>
       ]
      </sup>
      <span class="emphasis">
       <em>
        „Tessék parancsolni“
       </em>
      </span>
      (maď.) — nech sa páči
     </p>
    </div>
    <div class="footnote">
     <p>
      <sup>
       [
       <a class="para" href="#id2583130" name="ftn.id2583130">
        103
       </a>
       ]
      </sup>
      <span class="emphasis">
       <em>
        nie som ja Socháň, ani Koula
       </em>
      </span>
      — t. j. folklorista. Pavel
               Socháň (*1862) bol slovenský národopisec, maliar, spisovateľ a organizátor národného
               života. Vydal viac publikácií o slovenských krojoch. Venoval sa propagácii ľudového
               umenia. Jan Koula (1855 — 1919) bol český architekt, maliar, spisovateľ a
               folklorista. Písal štúdie o krojoch.
     </p>
    </div>
    <div class="footnote">
     <p>
      <sup>
       [
       <a class="para" href="#id2583224" name="ftn.id2583224">
        104
       </a>
       ]
      </sup>
      <span class="emphasis">
       <em>
        Turóc-Szent-Márton
       </em>
      </span>
      (maď.) — Turčiansky Svätý Martin
     </p>
    </div>
    <div class="footnote">
     <p>
      <sup>
       [
       <a class="para" href="#id2583395" name="ftn.id2583395">
        105
       </a>
       ]
      </sup>
      <span class="emphasis">
       <em>
        „galantári“
       </em>
      </span>
      (nem.) — potulní predavači drobného galanterného
               tovaru
     </p>
    </div>
    <div class="footnote">
     <p>
      <sup>
       [
       <a class="para" href="#id2583424" name="ftn.id2583424">
        106
       </a>
       ]
      </sup>
      <span class="emphasis">
       <em>
        Kav’n zi štogod, Cher-sve vajn
       </em>
      </span>
      (nem. náreč. a chorv.) — Kúpte
               si niečo, všetko je skvelé.
     </p>
    </div>
    <div class="footnote">
     <p>
      <sup>
       [
       <a class="para" href="#id2583476" name="ftn.id2583476">
        107
       </a>
       ]
      </sup>
      <span class="emphasis">
       <em>
        majka
       </em>
      </span>
      (chorv.) — matka
     </p>
    </div>
    <div class="footnote">
     <p>
      <sup>
       [
       <a class="para" href="#id2583579" name="ftn.id2583579">
        108
       </a>
       ]
      </sup>
      <span class="emphasis">
       <em>
        dobar veče
       </em>
      </span>
      (srb.) — dobrý večer
     </p>
    </div>
    <div class="footnote">
     <p>
      <sup>
       [
       <a class="para" href="#id2583699" name="ftn.id2583699">
        109
       </a>
       ]
      </sup>
      <span class="emphasis">
       <em>
        Hoću, neću
       </em>
      </span>
      (chorv.) — chcem, nechcem
     </p>
    </div>
    <div class="footnote">
     <p>
      <sup>
       [
       <a class="para" href="#id2583759" name="ftn.id2583759">
        110
       </a>
       ]
      </sup>
      <span class="emphasis">
       <em>
        Živila Hrvatska
       </em>
      </span>
      (chorv.) — Nech žije Chorvátsko.
     </p>
    </div>
    <div class="footnote">
     <p>
      <sup>
       [
       <a class="para" href="#id2583930" name="ftn.id2583930">
        111
       </a>
       ]
      </sup>
      <span class="emphasis">
       <em>
        napredniak
       </em>
      </span>
      — prívrženec Srbskej naprednej stránky, ktorú
               založili mladí konzervatívci roku 1881. Jej vodcami boli M. Garašanin, S.
               Nikolajević, S. Novaković.
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2584099">
       </a>
       5
      </h2>
     </div>
    </div>
   </div>
   <p>
   </p>
   <p>
   </p>
   <p>
    V jednotvárnosti života, ktorým ti je žiť na letovisku a v takomto malom kúpeli, každá
         premena ťa teší, len nech bude premena. S akou dychtivosťou sme napríklad v jedno
         predpoludnie leteli k hotelu, odkiaľ sa ohlásila trúba nie našej kapely, ale vojenská. Áno,
         vojsko vniklo do nášho zátišia, znepokojiť mysle utíšené kúpaním a množstvom mlieka z
         mliekárne Johanna Heeba. Niet pochybnosti, že každý z nás videl inakšie parády a cvičby
         vojenské: a predsa dostavili sme sa všetci a vyvaľujeme oči sťa deti, prezeráme delá, vozy
         s muníciou, akoby na nich bolo bohviečo vidieť. Chlapci poskákali z koní upotených a
         spenených, tiež oni zaprášení, že sa im ledva rozoznáva farba na uniforme. Ustatí i sami, v
         prvom rade pečujú o svoje kone. Oficierske postavili pod cieňu do chládku a utierajú ich z
         potu, svoje popriväzovali o stromy, alebo ich držia po päť, po šesť za uzdu. Druhí idú s
         plátennými putňami na studňu a častujú ich vodou, iní zas idú so svojimi plechovými miskami
         na vodu a napájajú sa, alebo nemajúc vo fľaši studeného nápoja, nalievajú do nej nebárs
         studenej rohićskej vody. Ohorení sú všetci, chudorľaví a, ako vidno, hodne ustatí. No vzdor
         tomu sú bodrí a veselí a s láskou potľapkávajú svoje vysoké kone so sedlom ešte vyšším,
         lebo na ňom je priviazaná celá batožina jazdcova. Postáli, kým sa páni oficieri občerstvili
         v reštaurácii hotela, kým si kone vydýchli — a zas zavznela trúba ostrým, cvendžiacim
         zvukom; chlapci vyskakujú do svojich vysokých sediel, stavajú sa do radov — a o chvíľu
         nevidno už po nich ani stopy.
   </p>
   <p>
    Nenie veru nepríjemnejšie byť odsúdeným takto na záhaľku, nečinnosti a možno i samote
         človeku modernému, ktorý je naučený žiť ako v horúčke, v naháňaní a plachtení a ustavičnej
         práci. Treba mať svoj vlastný fond myšlienkový a citový, v ktorom môžeš nájsť zábavu i
         zamestnanie. Tak ti už bude potom ľahostajné, či si sám, alebo v duchaplnej spoločnosti, ba
         často budeš sa cítiť lepšie sám, so svojimi myšlienkami, než v spoločnosti druhých. Ináč
         kto nenie priateľom samoty, ľahko môže tam nájsť spoločnosť; treba sa len pripojiť jednému
         alebo druhému krúžku. Nieto tu toho odmietania ani odsociavania ako vo veľkom svete. Prijmú
         ťa vďačne medzi seba kdekoľvek, len ak im nesieš to, za čím každý baží: dobrej vôle,
         veselosti a zábavy. Nám netreba vyhľadávať takých krúžkov: my ho máme stály a cítime sa v
         ňom dosť dobre.
   </p>
   <p>
    Ale zaujímavo je stopovať, ako sa židia nájdu; ako sa ľahko spoznávajú a kryštalizujú v
         svoju zvláštnu, môže sa povedať, spoločnosť, alebo lepšie sektu. Oni naňuchajú jeden
         druhého zďaleka, stretnú sa raz, dva razy a už sú priatelia, intímni. Židovská rodina z
         Pešti, ktorá už i medzi sebou hovorí po maďarsky {aspoň na verejných miestach), spriatelí
         sa ako nič so židovskou rodinou z Triestu, ktorá je zas tuho talianska. Následkom toho
         spriatelia sa triestskí židia všetci do jedného so všetkými mojimi krajanmi z pokolenia
         Jakobovho; k nim sa pripojí i osamelá židovská rodina z Poly a ešte jedna z Ankony. Všetko
         je to ako jedna rodina, natešené, že sme takto spolu, takto pekní, takto zdraví a veselí.
         Všetko to šteboce medzi sebou po nemecky, s roztomilým židovským prízvukom. Obsadli všetky
         kolkárne, koľko ich len jesto v Rohići a zabávajú sa za svoj groš. On čo podniká, podniká
         horlive, s celou energiou svojej bytosti. Keď pracovať, pracuje do úmoru, pilne, neúnavne,
         deň i noc, a keď sa zotavovať, zotavuje sa zas všade a na každom mieste, nevynechá ani
         chvíľky, aby jej nevyužil na zotavenie. Nieto v nich polovičatosti, neurčitého fluktuovania
         sem a tam ako v nás, ktorí sa v práci radi zabávame a v zábave zas by sme chceli vážne
         pracovať.
   </p>
   <p>
    Mladý človek, ak je sám a samostatný, môže sa tu zabávať do milej vôle. Známosti si
         nadobudne ľahko, a najľahšie v „Cursalone“; záleží len na tom, aby ich vedel pestovať,
         alebo, ak sa tu smie vysloviť také moderné slovo — prehlbovať a vykorisťovať. „Cursalon“ je
         v hlavnej budove, vystavenej ešte v minulom storočí v štýle rokokovom. Budova nie vysoká,
         menovite na poschodí musia byť izby dosť nízke, súdiac po neveľkých oblokoch — zato je
         rozčapená na všetky strany. Sám „Cursalon“ zaujíma nielen prízemie, ale i poschodie, kde sú
         galérie pre divákov a chór zariadený pre hudbu. Dvorana je to pohodlná, priestranná a
         ozdobená nádherne: vyzerá impozantne so svojimi lustrami, zrkadlami a zlatými ozdobami.
         Medzi stĺpmi sú pohovky dookola na vyvýšených miestach, potiahnuté červeným plyšom, na
         ktorých gardedámy presedia toľké hodiny v tichých rozhovoroch, alebo v rozjímaní o starých
         dobrých časoch. Tu sa dávajú koncerty, zariaďujú divadelné predstavenia, i prednášky.
         Divadelné predstavenia dávajú ochotníci a podnet k nim dáva herec alebo herečka, ktorý
         prikvitne zdakadiaľ do tohto zátišia a zase sa stratí. Pri koncertoch účinkujú speváci z
         opery peštianskej alebo viedenskej, objednaní hádam naschvál. S nimi bilíruje dcéra
         faraónova svojou virtuóznou hrou na piane. Prišla i akási spoločnosť z Viedne a zariadila
         sériu prednášok, medzi nimi i nezbytnú prednášku o Nansenovi
    <sup>
     [
     <a class="footnote" href="#ftn.id2584246" name="id2584246">
      112
     </a>
     ]
    </sup>
    s projekciami na stenu. Tieto predstavenia sa počínajú o ôsmej hodine; sluha z
         kaviarne pozýva k nim, búchajúc na bubon, ktorého zvuk sa po celom Rohići rozlieha. Ak
         nebolo už vonkoncom nič iného, po večeri bol aspoň tanec, i to celkom domáci. Daktorá
         slečna sadla za piano a začala polku a kto chcel, mohol ísť tancovať. Anima
    <sup>
     [
     <a class="footnote" href="#ftn.id2584274" name="id2584274">
      113
     </a>
     ]
    </sup>
    pri týchto tancoch málokedy bývalo. Sotva jeden-dvaja z mladých ľudí odhodlajú
         sa do tanca, i to sotva urobia dve-tri túry, hneď sa utiahnu k pohovkám gardedám. Majú
         pravdu — prišli sem nie na tanec, ale zotaviť sa. Tanca sa naužívajú dosť v Pešti, keď
         nebudú mať na nohách štíble s takými vysokými opätkami. Zato pri dievčatách vidí sa chuť do
         tanca. Madona s okom naivným vyvádza dievčatá, jej oko sa zaleskne, celá bytosť ožije. I
         moja suseda z „Füllhausu“ chodí sem často, ale ona sedí nepohnute, akoby každú chvíľu
         čakala, že sa na ňu obráti cieva aparátu fotografického, aby ju zvečnila pre daktorý „Modenzeitung“.
    <sup>
     [
     <a class="footnote" href="#ftn.id2584308" name="id2584308">
      114
     </a>
     ]
    </sup>
    Z pánov je ešte najživší pri týchto zábavách starý pán, ktorý sa osmelil
         narodiť práve v tom roku, keď sa rodila vlasti našej a celej Európe sloboda. No z neho majú
         druhé veľmi malý osoh, lebo on obletuje ustavične dcéru faraónovu. Dievčatá z týchto zábav,
         myslím, vracajú sa sklamané, s neukojenou túžbou a s omrzelosťou v srdci nad netečnými
         mladými ľuďmi. Taká mŕtva zábava unavuje väčšmi než desať zábav veselých a animovaných.
   </p>
   <p>
    Priateľ tichej, krotkej prírody môže sa tu cítiť dobre. Urobí desať krokov a už je v
         hore, pravda, hore bukovej. Len kde-tu je premiešaná dubovinou a na daktorom mieste nájde
         sa tmavý fľak jedľoviny, všetko mladej, nedávno sadenej. Útvarov divokrásnych, brál a
         prepadlísk tu nieto. Kopec do kopca, v údoliach lúky a v úbočiach záhon zemiakov alebo
         kukurice. I tieto nízke, neškodné kopce ovité sú cestičkami a chodníkmi, v pohodlných
         zákrutách, aby sa nespotil, kto chce vystúpiť dohora. Na neveľké dištancie rozostavené sú
         sedadlá a lavice, na bielo natreté, aby si na nich mohol odpočinúť pútnik a mal do čoho
         vyrezať srdce, alebo svoj monogram. Vzduch je tu čistý, chladný, i keď tamvon slnce pečie,
         ak je oblačno, v hore je zima a vlaha.
   </p>
   <p>
    Najhlavnejšia prechádzka je na Janinaberg.
    <sup>
     [
     <a class="footnote" href="#ftn.id2584366" name="id2584366">
      115
     </a>
     ]
    </sup>
    Tú už považujú tu za výlet. Vrch stojí hneď nad Rohićom a viac ciest vedie na
         vrchol. Hneď v prvé dni podnikol som i ja tento výlet. Za pol hodiny bol som na vrchu,
         vlastne poľane, kde je i filagória. Rohića sa vidí stadiaľto iba kúsok; zato otvára sa z
         tamtej strany výhľad naďaleko, kým ho nezamedzia vyššie vrchy a oblaky. Celý obzor je
         obsadený kopcami, na každom plášť hory bukovej, a len kde-tu jedľovej. Po úbočiach a
         údoliach belejú sa osamelé domce — kde-tu ich je skupina väčšia, kde je dedina. Skoro každý
         domec má svoj kostolík, biely s nevysokou vežou. Sotva odbila piata — na okolí ticho a
         pokoj. Slnce vyskočilo spoza nízkych chmár; celý kraj sa vyjasnil, okúpaný v čistej rose.
         Tu sa ozval hlas zvona, jedného, z druhej strany druhého — a o chvíľu ohláša sa zvonenie zo
         všetkých tých kostolíkov, akoby sa boli prebudili od slnca všetky zvony. Nuž pekne je na
         tejto Janine takto zavčas rána. Aspoň si sám, myseľ sa ti povznáša k výšinám a letí
         nekonečným priestorom, akoby cítila, že je tu bližšie k nebu.
   </p>
   <p>
    Padol mi pohľad na stĺpy a trámy filagórie — myseľ zostúpila na nízku zem a zaoberá sa
         zas drobnými záujmami. Stĺpy a trámy sú popísané menami a číslicami. Tu i tu sa nájde výlev
         citový, ktorým chcel uľaviť pisateľ srdcu. Jesto i sŕdc prebodnutých strelou a v nich
         iniciálky, akiste mien ženských alebo mužských s dátumom. I tu bola láska predmetom, o
         ktorom každý najradšej uvažuje — ak vôbec uvažuje — na takýchto osamelých miestach. Koľko
         sa času vynakladá na tento jediný predmet, ktorý zaplňuje celý svet a hýbe tajnými silami.
         Nie darmo hovorí učený Nemec v svojom diele Ueber die verlorene Energie,
    <sup>
     [
     <a class="footnote" href="#ftn.id2584433" name="id2584433">
      116
     </a>
     ]
    </sup>
    že je láska vrece, ale bez dna, v ktorom mizne sila drahocenného času, v ktorom
         sa drví a lomí energie toľko a toľko miliónov konských síl a vrece je vždy len prázdne,
         nenásytné. Keby tú energiu vynaložili na dvíhanie, zem by už bola vyzdvihnutá z pántov i
         bez čigy Archimedovej.
    <sup>
     [
     <a class="footnote" href="#ftn.id2584456" name="id2584456">
      117
     </a>
     ]
    </sup>
    A hovorí svätú pravdu ako taký učený Nemec. Koľko sa jej len rozhádzalo do
         vetra v týchto rohićských horách! Kam padne oko: na strom, na múr, alebo operadlo lavice:
         všade tie srdcia vyrezané, všade mená, všade iniciálky. Daktorí dávno odpočívajú v Pánu, čo
         tu vyrezávali v potu tvári. Iní sú už dávno starci a stareny — plameň vyhasol, ohňa
         neostalo ani pod popolom a nejedno srdco zamĺklo naveky, ktoré tu pod stromom tĺklo v
         rozochvení.
   </p>
   <p>
    Pravdu má starozákonný moralista: Márnosť nad márnosti.
   </p>
   <p>
    Nad ústavom hydropatickým dvíha sa „Triestinerkogel“.
    <sup>
     [
     <a class="footnote" href="#ftn.id2584487" name="id2584487">
      118
     </a>
     ]
    </sup>
    Akiste sa naň radi liepajú Triestinci. Kopec nenie vysoký, ale cesta naň je
         strmá — nech si ho majú teda, ten svoj „kogel“.
    <sup>
     [
     <a class="footnote" href="#ftn.id2584502" name="id2584502">
      119
     </a>
     ]
    </sup>
    Je ich hodná kolónia. Nazdávajú sa tí ľudia, že nikto na svete nerozumie po
         taliansky: ináč by sotva pretriasali na verejných miestach svoje intímne záležitosti. Alebo
         sa nazdávajú hádam, že každého zaujíma vedieť, „že slečna je hrozne nervózna“ a jej sestra
         že má muža, ktorý by jej celkom iste rozohnal nervóznosť, lebo pred ním trasie sa všetko v
         dome. „Ani kanárik sa neopováži pred ním zaspievať.“
   </p>
   <p>
    Pekná prechádzka je v aleji hneď na stranu od mliekárne. Ide temer vodorovne a vždy
         horou, ktorou neprebije slnce ani v pravé poludnie. Mena táto alej dosiaľ nemala. Mlčanlivý
         pokrstil ju na alej „delle tre grazie“.
    <sup>
     [
     <a class="footnote" href="#ftn.id2584535" name="id2584535">
      120
     </a>
     ]
    </sup>
    Prechodia ňou každý deň tri slečny a drozdy a vrabce dvíhajú sa zďaleka na
         krídla pred nimi, lebo ich hlas počuť naďaleko. Vedie cesta do doliny, kde sú ukryté domy o
         verandách a pavlačiach. Z údolia sa môžeš vrátiť druhou cestou na „Strasse nach Cerovec“.
         Tu uvidíš v hore učupenú vilu „Jankomir“, ktorú neviem prečo neprekrstila slávna direkcia
         na „Hänslsruhe“. Prídeš pekne k nášmu „Füllhausu“, lenže cestou uvidíš záhradu nášho
         kvetinára, potom magazín hasičského spolku, ďalej ešte stajne, v ktorých sú kravy Johanna
         Heeba a mulice slávnej direkcie a až potom príde „Beamtenhaus“,
    <sup>
     [
     <a class="footnote" href="#ftn.id2584569" name="id2584569">
      121
     </a>
     ]
    </sup>
    prilepený o chrbát nášho „Füllhausu“.
   </p>
   <p>
    Keď vystúpiš z kúpeľa, nájdeš všade nápisy, kade sa kde ide. To je konečne tak
         zariadené, odkedy jestvujú spolky turistické. Predpoludním sme neraz chodili alejou, ktorá
         ide temer rovnobežne s gaštanovou dohora, po jazero, úpätím Janiny. Dopoludnia je tu
         obstojný chládok. Cesta je na miestach po rovine, na miestach ide do kopca. Nazvali ju „Seufzerallee“
    <sup>
     [
     <a class="footnote" href="#ftn.id2584596" name="id2584596">
      122
     </a>
     ]
    </sup>
    a môj mlčanlivý ju pokrstil na alej „dei sospiri“.
    <sup>
     [
     <a class="footnote" href="#ftn.id2584608" name="id2584608">
      123
     </a>
     ]
    </sup>
    Keď môže krstiť slávna direkcia, prečo by nemohol zas prekrstiť môj mlčanlivý!
         Ja som tvrdil, že sa volá „Seufzerallee“ preto, lebo sa tu prechádzavajú zaľúbení a tí vraj
         radi vzdychajú. Môj mlčanlivý myslí, že tu vzdychajú nie zaľúbení, ale hostia, ktorí pri
         vode chodia sem na prechádzku. A ktovie, či jeho výklad nenie pravý. Voda táto na lačný
         žalúdok a keď sa za ňou napiješ mlieka, spôsobuje hrozné žrenie.
   </p>
   <p>
    Pri tejto vyviera i „Waldquelle“,
    <sup>
     [
     <a class="footnote" href="#ftn.id2584633" name="id2584633">
      124
     </a>
     ]
    </sup>
    vlastne horký vyviera — železnou rúrkou sa cedí do mramorovej mušle. Okolo
         prameňa sú sedadlá, obsadené od rána do noci. Chudokrvné slečinky tu vyšívajú, alebo čítajú
         svoju Marlitt:
    <sup>
     [
     <a class="footnote" href="#ftn.id2584650" name="id2584650">
      125
     </a>
     ]
    </sup>
    tu i tu idú s fľaštičkou pod rúrku a vypijú primeranú dávku. Je to voda
         železitá, v ústach sťahuje sťa alizarin.
    <sup>
     [
     <a class="footnote" href="#ftn.id2584670" name="id2584670">
      126
     </a>
     ]
    </sup>
    V Rohići je všade mnoho detí, ale tu majú vrchovisko. Lietajú po hore, trhajú
         kvietie, hrajú sa na schovávačku, alebo presýpajú piesok do malých nádobiek a motyčkami
         prekopávajú zem.
   </p>
   <p>
    Na viac miestach tejto aleje môžeš čítať nápis: „Zum Jackelwirth“.
    <sup>
     [
     <a class="footnote" href="#ftn.id2584693" name="id2584693">
      127
     </a>
     ]
    </sup>
    No všetky cesty, ktoré vedú k záhadnému krčmárovi, tratia sa kdesi v hore.
         Akási nechuť k veciam neznámym hatí nás, aby sme sa i my vyštverali raz dohora a
         presvedčili sa, čo to za Jackel. Počuli sme mnoho rozprávať o ňom a hanbili sa, keď sme
         museli odpovedať, že sme tam ešte neboli. Sám arcibiskup odporúčal nám mnoho ráz túto
         prechádzku.
   </p>
   <p>
    V jedno poludnie prikvitol k nášmu stolu náš starožitník. Oznámil nám bez okolkov: „Dnes
         o siedmej večer budeme večerať u Jackela. Vy choďte ta rovno — my ostatní sa vyberieme cez
         hory a doly a nájdeme vás tam o siedmej. A vy,“ obrátil sa ku mne, „objednate hneď teraz
         večeru pre osem osôb, nech bude hotová.“
   </p>
   <p>
    „A čo objednať?“
   </p>
   <p>
    „Kurčatá, to sa už vie.“
   </p>
   <p>
    „Dopečené a či a la tartar?“ usmejem sa ja.
   </p>
   <p>
    „Tam sú vždy dopečené, keď sa objednajú,“ ubezpečuje starožitník celkom vážne.
   </p>
   <p>
    „No, uvidíme,“ pochyboval som ja.
   </p>
   <p>
    „Uvidíte a uveríte,“ odpovedá on so zvláštnym dôrazom.
   </p>
   <p>
    Po obede moji druhovia si ľahli, ja som šiel do kaviarne. Obzor je ešte väčšmi dotrhaný,
         než v prvé dni po našom príchode. Môže sa slobodne povedať, že ho čítajú dve tretiny
         rohićských hostí. Sezóna sa blíži koncu, nahrnulo sa Chorvátov mnoho po vykonanej žatve. Zo
         všetkých strán sa už ozýva chorvátsky hovor. Ba i sama kapela zahrá tu i tu: „Ljepa naša domovina,“
    <sup>
     [
     <a class="footnote" href="#ftn.id2584766" name="id2584766">
      128
     </a>
     ]
    </sup>
    alebo druhý chorvátsky kus.
   </p>
   <p>
    Mne bolo ťažko vybrať sa do hory k Jackelovi; poslal som ta ochotného „Commissionära“,
    <sup>
     [
     <a class="footnote" href="#ftn.id2584791" name="id2584791">
      129
     </a>
     ]
    </sup>
    nech on objedná našu večeru. A mal som pravdu, lebo keď moji druhovia vstali,
         na mlieku sme si posedeli dosť dlho a potom už vybrali sa voľným tempom dohora, gaštanovou
         alejou, k známemu jazeru a potom horou vždy napred. Cesta vedie akiste do okolia, ktoré sa
         z Janiny ukazuje, posiate kostolmi. Sprava je dosť strmá úboč, zľava zas hlboký jarok, plný
         mlák a bahna. Týmto jarkom napája sa to jazero tamdolu. Poetické to práve nenie, hoc i za
         jarkom zaraz nachodí sa hora jedlinová, veľmi pekná a už nie celkom mladá. Ani tú nenechali
         bez mena; nazvali ju „Fichtenhain“,
    <sup>
     [
     <a class="footnote" href="#ftn.id2584823" name="id2584823">
      130
     </a>
     ]
    </sup>
    a fatálny jarok tuším „Eschenbach“.
   </p>
   <p>
    Keď vyjdeš z hory, už ti neprichodí ísť iba hrebeňom vpravo akýmisi skôr závozmi, než
         cestou a tak prídeš „zum Jackelwirth“. Cestou nájdeš ešte chutnú vilu, takmer od päty do
         hlavy ukrytú medzi stromovím a liepajúcimi sa bylinami. Myslím, že tej zelene je tu až
         primnoho: skôr by sa zišlo trochu slnca a teploty, abys’ dokonale ocenil výhodu toľkého
         chladu.
   </p>
   <p>
    „Jackelwirth“ má chalupu, ako ktorákoľvek tu z týchto chalúp roztratených po grúňoch a
         dolinách. Iba čo je čosi väčšia a akomak výstavnejšia. No čo je hodno pochváliť, je dvor,
         rovný, vymetený, očistený a obohnatý živým plotom. V ňom jesto čosi stromovia, čosi viniča
         a chládok hotový, v ktorom sú rozložené stoly a stoličky. Je tu i kolkáreň, dosť v poriadku
         ináč, iba že miesto bubna končí sa matracom, do ktorého keď sa rozjedovaná guľa búši, musí
         „umrieť“ bez ďalších príhod. Vo dvore je ešte domec drevený o veľkých oblokoch, vyriadený,
         čistý. V páde dažďa neočakávaného — a takých dažďov sa tu triafa každý deň — môžu sa hostia
         sem uchýliť. Môj mlčanlivý, vidiac tento domec, rozveselil sa a z tváre mu zmizla všetka
         starostlivosť.
   </p>
   <p>
    „My budeme tu večerať!“ rozhodol zaraz, sadnúc za stôl. „Vonku bude o chvíľu padať
         rosa.“
   </p>
   <p>
    Pokorili sme sa bez námietky jeho strachu pred „otvoreným povetrím“.
   </p>
   <p>
    Prišiel i Jackelwirth sám, ten mysteriózny, a vysvitlo, že sa nevolá ani „Jackel“, ale
         Božić, pochodí „z Hrvatskej“, i hovorí pekne, pravým záhrebským nárečím. Dievčica, ktorá
         obsluhuje, nenie typ chorvátsky; je to Slovenka z Mariboru. Po nemecky hovorí krajšie, než
         mnohý vyslanec na Reichschsrathe,
    <sup>
     [
     <a class="footnote" href="#ftn.id2584898" name="id2584898">
      131
     </a>
     ]
    </sup>
    ako vôbec všetci Slovinci zabŕdli dosť hlboko do nemeckej kultúry. Ak vytiahnu
         nohy z toho bahna, no čižmy dosť ľahko v ňom ostanú.
   </p>
   <p>
    No pohľad stadiaľto je ozaj utešený. Všade tie kopce s tmavými plášťami hory, korunované
         kostolíkmi a kde-tu i bielym kaštieľom; roztratené chalupy útvaru čudného s ostrými
         strechami a humnami na stĺpoch. Kto sa kochá v takom pohľade každodenne, či div, že stane
         sa lepším, bohabojnejším, vľúdnejším? Zato sa i náš Jackelwirth ustavične usmieva, keď sa
         okolo nás vrtí. Počasie je, že nemôže byť krajšie. Iba nad ďalekými vrchmi, zatvárajúcimi
         obzor, čo sa začínajú dvíhať ružové hmly. Moji druhovia sú vo vytržení. Mlčanlivý banuje,
         že sme dávno nevyhľadali toto miesto: bolo krajšie, než potĺkať sa tamdolu po parku a po
         alejach. Umienil si, že odteraz častejšie prídeme na toto krásne miesto. No žiaľ — už
         nebudeme tu dlho.
   </p>
   <p>
    V doline orie sedliak na svojich voloch, ktoré sa ledva hýbu a neraz i zastanú, akoby
         boli zadriemali, opreté o svoje jarmo. Neďaleko záhona, ktorý preoráva, mu je dom so
         stajňami a humnom a druhými patričnosťami. V tomto peknom rámci zelenom a pri takomto
         osvetlení vyzerá ten domec skutočne ani na obrázku.
   </p>
   <p>
    „Čiže mu je dobre!“ zvolal môj druh vždy zvedavý. „Poďme k nemu. Aspoň uvidíme, ako majú
         v dome!“
   </p>
   <p>
    Mlčanlivý ostal v izbe kochať sa pohľadom na vidiek, — my dva pohli sme sa v dolinu.
         Chodník, vlastne je to závoz akýsi, je zašutrovaný väčším-menším kamením a z oboch strán ťa
         chytá tŕnie a šípovie za kabát. Príhoda velmi dobrá zlomiť nohu, alebo ak si podnikavejší,
         i väzy. Môj druh vykrikuje, vysoké opätky sú ako stvorené k takýmto krkolomným výletom.
         Spoza jednej zákruty vystúpila pred nás postava sedliaka, spotená, prihrbená.
   </p>
   <p>
    „Gut‘ Tog!“
    <sup>
     [
     <a class="footnote" href="#ftn.id2584983" name="id2584983">
      132
     </a>
     ]
    </sup>
    pozdravuje nás, snímajúc čapicu. Na nej je nápis „Kirchendiener“. To je
         vysvetlením, prečo nás pozdravuje, ani čo by sme boli dakde vo Schwarzwalde. Oči mu
         svietia, ba trochu pozerajú krížom na tento svet zmotaný. Rozkročil sa ako človek opatrný,
         ktorý hľadí zaujať stanovisko čím širšie. Tvárou sa mu lejú celé jarky znoja.
   </p>
   <p>
    „Ťažká cesta, švagre, čo?“ pýtam sa ho ja.
   </p>
   <p>
    „Ajoj! Ledva odfukujem, môj pane!“
   </p>
   <p>
    „Nič preto“, ja na to. „Tamhore je Jackelwirth, vezmite si uňho zápinku.“
   </p>
   <p>
    Kostolník sa díva, čo to ja myslím. Díva sa, i keď sme poodišli, rozmýšľajúc nad mojimi
         rečami. Zrazu vypukol v smiech.
   </p>
   <p>
    „Čo je, švagre?“ pýtam sa ho ja.
   </p>
   <p>
    „Pán sa ráči žartovať,“ odpovedá mi v smiechu. „Zápinka — znamenite!“
   </p>
   <p>
    My sme ho nechali, nech sa smeje a teší svojej bystrej chápavosti. Došli sme dosť skoro
         na pažiť, ktorá je okolo domu a dvora sedliakovho. Vlastne dvora tu ani nieto. Dvor, to je
         celé toto pole. Vidiek je tu ohraničený, akoby sme boli v studni. Jackelwirth vyzerá
         stadiaľto ako dáky zakliaty zámok, ukrytý v zeleni. Dom, ktorý nás zďaleka toľme vábil a
         sľuboval bohviečo, zblízka vyzerá ako ktorýkoľvek domec rohićský. Podmurované fundamenty v
         blate, na nich drevený zrub, krov špicatý zo slamy, oblôčky ako dlaň. V pitvore a pod
         ústreším smetí do členkov. Trochu ďalej stajňa bez oblokov s vyvrátenými dverami, okolo nej
         bahno s jamami, čo vyryli svine. Pri stajni stodola a cieň na stĺpoch, kde sú drva a
         poprekladané rebríky, na ktoré sa bude vešať kukurica.
   </p>
   <p>
    „Čo by sme vošli dnu,“ povzbudzuje ma môj druh.
   </p>
   <p>
    „Otvorené je — snáď budú doma,“ odpovedám ja.
   </p>
   <p>
    Vtom vyšla ženská z izby a stála vo dverách; sťaby nám chcela zahradiť cestu, aby sme
         ani nevideli tadnu. Na nás hľadí skúmavo, nie najvľúdnejšie. Niet v jej pohľade toho výrazu
         rozpakov a úslužnosti, ktorý by sa zjavil na tvári Zázrivky alebo Párničianky, keď by pred
         jej domov zastali neznámi ľudia. Ani nás neponúkne prejsť ďalej, ani sa neopýta, čo chceme.
   </p>
   <p>
    Pozdravili sme ju a pýtame sa, či by nám dovolila pozrieť do izby.
   </p>
   <p>
    „Gazdiná nenie doma,“ odpovedá ona, nehýbajúc sa z dverí.
   </p>
   <p>
    „A kde je?“ pýta sa môj druh, trochu prizvedavý.
   </p>
   <p>
    „Išla do Slatiny.“
   </p>
   <p>
    „Slatina!“ zvolal som ja. „I my máme Slatinu! A kde je táto vaša?“
   </p>
   <p>
    „I vy ste zo Slatiny,“ odpovedá mi ona.
   </p>
   <p>
    „Ah — v kúpeli! Ten sa teda volá Slatina!“ vysvetľujem môjmu druhovi.
   </p>
   <p>
    No kým sme my takto uvažovali, ženská zmizla v dome a pričapila dvere. I závora štukla
         na nich. Ostali sme pred domom sami, v rozpakoch a zahanbení.
   </p>
   <p>
    „Pohostinná práve nenie,“ žaluje sa môj druh. „Dalmatínka by nás prijala inakšie.“
   </p>
   <p>
    „I ja myslím. No ktovie, či i títo tu nebývali kedysi, ako naši v Dalmácii — vľúdni,
         dôverčiví a úslužní. Najskôr od svojich susedov naučili sa takejto pohostinnosti a takým
         fajným manieram.“
   </p>
   <p>
    „Darmo je — tento národ mne nenie sympatický,“ rozohrieva sa môj druh. „Ťažko by bolo
         privyknúť, keby tak prišlo stále bývať s nimi.“
   </p>
   <p>
    „Nuž ani ja by neprivykol. V čerty táto uzavrenosť a nedôverčivosť! Ja môžem len ľutovať
         pospolitosť, ktorá sa takto uzaviera a stráni. Koľko ju to stálo škody a sklamania, kým
         prišla k takejto opatrnosti? Lebo ľud je všade ako dieťa — dôverčivý, až priveľmi. Ja ho
         ľutujem, lebo to značí, že ho obkľučujú nepriatelia zo všetkých strán.“
   </p>
   <p>
    „Nie sme my vlci! A či vyzeráme tak hrozne?“
   </p>
   <p>
    „Pravdepodobne bolo dosť vľúdnych, ktorí sa mu takto blížili ako my a pozdejšie ukázali
         zuby… Znak, že ľud vystúpil o jeden stupeň vyššie, keď sa cudzincov stráni. Smutný pokrok,
         to pripúšťam — ale pokrok je to predsa na rebríku kultúry: prvý stupeň sebaobrany…“
   </p>
   <p>
    „Veru smutná kultúra!“ zvolal môj druh. „Zbavuje ľud práve najkrajších cností. Ja mám
         radšej náš, ktorý je bez kultúry, zaostalý ešte.“
   </p>
   <p>
    „A potom, zdá sa, že nemáme čo banovať, že nás odpravila nakrátko,“ žartujem ja. „Izba
         nebola hádam vyriadená. Nuž radšej, keď si domyslíme, čo by sme v nej boli našli, než ísť
         tadnu. V kúte nehoráznu pec, v druhom ešte väčšiu posteľ, v treťom možno stôl, pri stenách
         lavice; po stenách snáď dáky obraz svätého. A ktovie, či nieto i rám s taniermi a
         krčiažkami. Môže byť všeličo ešte. Domyslite si, doplňte sami dľa svojho vkusu a zostane
         vám aspoň ilúzia prívetivej sedliackej izby. A ktovie, či by sa nebola rozpadla naveky,
         keby sme boli nakukli dnuka!“
   </p>
   <p>
    „To je pravda,“ prisviedča mi môj druh. „I tento dvor odhora vyzeral inakšie, takže sa
         nám zažiadalo v ňom bývať. A zblízka? Nevideli sme tejto bariny a hnojovky, nečuli tohto
         zvláštneho zápachu. Bolo inakšie! Žiadalo sa mi v takomto domci bývať, mať kravičku a
         chovať kačice a kurčatá. Teraz ma chuť prešla.“
   </p>
   <p>
    „Vidíte: obraz nášho života v malom! Trochu ilúzie, hodne namýšľania a ostatok?
         Vytrezvenie, sklamanie a odriekanie. Trpký to chlieb, tento chlieb vezdejší, čo nám dáva
         život: no konečne privykáme i naň a nachodíme dákusi slasť v jeho trpkosti. Duša otupie
         trochu, privykne na rany a údery; nadobudne si pomaličky toho, čo voláme životnou
         skúsenosťou a či múdrosťou… Dakto si ju nadobudne zaraz i vystatuje sa ňou. Druhý jej
         privyká ťažko a so škrípaním zubov. A najšťastnejší sú tí, ktorí sa jej nikdy nepriučia.
         Ostanú deťmi do smrti, ale si zadržia i svoje ilúzie. Na tento domec pozerajú vždy len
         odhora, zďaleka: nepríde im na um ísť a prizerať sa mu zblízka. Veď i načo chodiť blízko,
         keď je i zďaleka dosť pekný? Oni majú usporené vytriezvenie a sklamanie…“
   </p>
   <p>
    V takomto uvažovaní kráčali sme dohora, k Jackelovi. Jeho dom akoby bol poliaty
         roztopeným zlatom. Stojí hrdinsky, víťazoslávne medzi vlnami zelene, ktoré akoby naň hnali
         útokom. No ani krása večera nás už nenadchla — boli sme oba nie práve dobre naladení.
         Konečne som ja pretrhol naše pesimistické rozhovory.
   </p>
   <p>
    „Čo ma to zas nadišlo! Slávna direkcia by ma mala potrestať,“ zvolal som so smiechom.
   </p>
   <p>
    „A prečo?“
   </p>
   <p>
    „Lebo som dal podnet k rozhovorom, ktoré sú nie „curgemäss“.
    <sup>
     [
     <a class="footnote" href="#ftn.id2585277" name="id2585277">
      133
     </a>
     ]
    </sup>
    Myseľ sa rozčúli, a rozčúlenie pôsobí proti kúre. My sme vôbec mrcha ekonómi;
         zaoberáme sa nepríjemnými myšlienkami. Naše trovy padajú do vody, a keď sme chceli
         filozofovať takto naničhodne, mohli sme zostať i v Dalmácii.“
   </p>
   <p>
    „To je pravda. Nemali sme sa vybrať sem nadol — to bola chyba.“
   </p>
   <p>
    „A predsa máme jeden úžitok,“ zvolal som ja.
   </p>
   <p>
    „Ktorý?“
   </p>
   <p>
    „Žena nevľúdna nás naučila, kde sme my vlastne. Veď my sme nie v Rohići, ale v Slatine!“
   </p>
   <p>
    „Slatina — to slovo má aspoň význam!“ zvolal môj druh.
   </p>
   <p>
    „Omnoho lepší, než ,Sauerbrunn‘.“
   </p>
   <p>
    I mlčanlivý sa zaradoval, keď čul o Slatine. On hneď robil i konzekvencie. V Dalmácii
         tiež jesto dosť miest, ktoré sa volajú Slatinou: to znamená toľko, že Chorváti a Slovinci
         boli pôvodne jeden národ. Ja som mu pripomenul, že Slatín jest i u nás dakoľko, a on sa
         zaradoval ešte väčšmi.
   </p>
   <p>
    „Vidno, že sme my všetci jedna bagáž!“ dodal s úsmevom.
   </p>
   <p>
    O chvíľu sa dohrnulo ostatných päť, spotených, utrmácaných. Kým sme my tu vylihovali a
         vliekli sa pomaličky, oni zbrúsili bohviekoľko „hügelov“ a „kogelov“. Na čele karavany
         vykračuje, ako vždy, starožitník s klobúkom v tyle.
   </p>
   <p>
    Nastal nový ruch. Dievčina donáša kurčatá, skutočne dopečené. Koža na nich sa červená a
         vôňa sa šíri po izbe. Božić donáša svoje vínko, ľahučké, kyslasté, no aromatické. Privykli
         sme mu, i obľúbili si ho; zdá sa nám teraz už i dosť tuhým.
   </p>
   <p>
    „Najprv kus šunky,“ rozkazuje starožitník. „Šunka sa neprotiví kúre, ja sa úfam,“
         obracia sa s úsmevom ku mne.
   </p>
   <p>
    Večerali sme, i to prvý raz kurčatá upečené ako patrí. Všetci sme okriali; môj mlčanlivý
         tiež zasahuje do rozhovoru i smeje sa. Mne a môjmu druhovi rozplynul sa tiež pesimizmus,
         ako hmla na slnci. A ubezpečujem, že ani jeden z nás nešiel ďalej od štvrtky. Treba to
         vyzdvihnúť, aby nepovedal dakto, že sme nazreli hlbšie do fľaše.
   </p>
   <p>
    „Hľa, účinok dobrej večere!“ zvolal som ja. „S plným žalúdkom filozofuje sa hneď akosi
         šikovnejšie. Ani svetový názor nenie toľme čierny.“
   </p>
   <p>
    „No, konečne, že to nahliadate!“ poznamenal starožitník. „Po večeri dobrá nálada — to je
         znak, že je trávenie v poriadku. Kto má napríklad katar, práve po obede chytá sa ho čierna
         nálada a trvá obyčajne do polvečier, kým trvá trávenie. Nuž to všetko vieme my zo
         skúsenosti. Dnes chvalabohu i v tomto ohľade máme sa lepšie: nemusíme sa triasť za každý
         kúsok, čo užijeme, že nám zaškodí. Kto chceš byť spokojný, dávaj si pozor na žalúdok. To je
         mravné naučenie.“
   </p>
   <p>
    „To je františkánske pravidlo života!“ zvolal môj mlčanlivý. „Držia sa ho verne a i
         prospievajú. Či ste videli kedy frátra, aby nebol zdravý ako buk? Pravda, tento náš tu, ten
         sa neráta. On sa nedržal regule, zato i ochorel.“ To sa vzťahovalo na mnícha, ktorý tiež
         prišiel sa liečiť do Rohića a vyzerá dosť chudorľavý.
   </p>
   <p>
    No treba, keď sme sa potúžili večerou, predstaviť i našich nových druhov, s ktorými
         spoločnosť dosiahla číslo osem. Dvaja sú noví hostia a to z hlavného mesta našej Dalmácie.
         Oni prišli po tieto dni — len čo začínajú sa orientovať a vžívať do nových poriadkov a
         nového spôsobu života. A sotva sa i vžijú; onedlho budú musieť opustiť náš tichý Rohić, a
         či už našu Slatinu. Treba podotknúť, že táto večera u Jackela odbavovala sa v ostatné dni
         nášho pobytu, i vôbec tunajšej sezóny. Sezóna visí už vlastne na nitke. Ak sa zhrnie
         oblakov a spustí sa dakoľko dní dážď, v Rohići zachladí natoľko, že hostia budú musieť
         zutekať. Slávna direkcia totiž nezariadila ešte v hlavnom parku „ohrievárne“, ktoré by sa i
         dnes zišli tak do desiatej hodiny ráno. Pred východom slnca vie už byť i 7°C, čo nenie
         temperatúra práve prehnaná. Naši noví druhovia prišli do Rohića zachytiť takrečeno len
         chvost sezóny. Ostatne oni sa vybrali z domu na cesty a náhodou zapadli sem a mienia tu
         vybaviť svoju cestu a vrátiť sa v pokoji. Jeden z nich je človek tichý, ktorému mier a
         pokoj ide nadovšetko, lebo ten prevyšuje všeliký rozum ľudský. Málo on dbá o beh sveta a
         zvlášte sveta rohičského. Povaha v sebe zatvorená, skromná, ktorá nerada ide do výkladu so
         svojím tovarom a skvostmi a tým menej na verejný trh sa vystavovať. Tak sa môže každý
         človek vyvinúť — dakto by povedal zakrpatieť — ak žije osihotene uprostred mesta neveľkého,
         ale veselého, ktoré na spôsob talianskych miest je trochu ľahkomyseľné a hádam priveľmi
         upriamené zháňa za pôžitkami. A zvlášte človek, ktorý je vedený k meditácii už či svojou
         utiahnutou povahou a či i povolaním. Zato jeho druh je ducha živého, veselého, expanzívny,
         ako by sa rieklo. Jemu treba života, ruchu, veselosti. Po každej večeri s protestmi a
         šomraním poberá sa do svojej cely, hromžiac na jednotvárnosť rohičských večerov. Veď v
         Zadre vlastne o deviatej večer počína sa život, promenády a zábavy a večeria sa o
         jedenástej, alebo práve o polnoci. Dosť sme sa natrápili, kým sme ho priučili večerať o
         ôsmej — bolo treba ho volať, prehovárať a vábiť. Do „Cursalonu“ ide každý večer — môj druh
         má ho v podozrení, že si i zatancuje. No on sa bráni, že má doma rodinu, ktorej každý deň
         posiela pohľadnice. Jeho druh mu vyhráža, že bude naň žalovať, keď sa vrátia domov.
   </p>
   <p>
    „Eh — čo žalovať!“ bráni ho starožitník, „keď pestuje náladu dľa predpisov! I ja som
         hodil myšlienky a starosti do mora, príduc na Rijeku. Na spiatočnej ceste nepochybne ma
         nájdu a prilepia sa na mňa a už sa ma nespustia. Vzal som so sebou iba humor. Verte mi,
         všetko druhé je zbytočná batožina v kúpeľoch. Humor je nadovšetko a bezstarostnosť. Voda
         lieči, ale ja myslím, lieči i povetrie; liek je i pohyb a najväčší liek, že mi nepríde o
         ôsmej ráno môj Ante a nespýta sa: „Kedyže spravíme tie sádrové odliatky pre berlínske
         múzeum? I ten kus XII b) nepasuje, hospodáru, kam sme ho položili…“ Toto, hľa, mučí, trápi,
         zjedá a rozčúli nervy. Kdežto takýto rozhovor po večeri, tento utešený vidiek, tento horský
         vzduch a naostatok i tá pieseň našich bratov z Bánoviny, čo sa ozýva — to vám je, deti,
         liek pravý, balzam hojný. Zabudneš na chvíľu aspoň, že sa nachodíš v údolí plaču a
         vzdychania…“
   </p>
   <p>
    Tamvon sedí za dlhým stolom veľká spoločnosť Chorvátov. Večerala v živom rozhovore, a
         teraz si nôti: „Ty si moja, moja, moja…“
   </p>
   <p>
    „Všetko by sa dalo premôcť,“ ozval sa môj mlčanlivý, „i trapy a starosti, ale naša
         muzika nie, to už nie.“ A tu vzdychol zhlboka, akoby chcel zo srdca odvaliť ťažký kameň.
         „Ona ma trápi, socia do melanchólie. Keď ti duša počne okrievať, povznášať sa mysľou — tu
         ti hneď chorál, alebo ouvertúra! Znovu si pod závozom, v ríši melanchólie. Ja by najradšej,
         keby hrala v noci, lebo vtedy spím. No i takto odospím aspoň pol raňajšieho programu.“
   </p>
   <p>
    „To vám je vysoká hudba,“ vysvetľuje mu expanzívny. „Wagner, Haydn, i druhí — nie
         blázon! A Beethoven k tomu — všetko majstri, hviezdy prvej triedy!“
   </p>
   <p>
    „No nech tam hrajú vysokým. My úbohí nervózni, my bažíme za dačím druhým.“
   </p>
   <p>
    „Tak je to,“ rozkladá starožitník, „vysoká hudba nám laikom je fádna.“
   </p>
   <p>
    „Veru,“ zvolal som i ja, „keby tu bol náš Piťo, videli by ste, ako by vám on rozohnal
         driemoty.“
   </p>
   <p>
    „To sa rozumie,“ potvrdzuje expanzívny, „národná hudba obveseľuje.“
   </p>
   <p>
    „Ja som sa na ňu tešil,“ dodal som ja. „Po kúpeľoch inde hrajú Cigáni, očakával som ich
         i tu tým väčšmi, že je toľko hostí z Uhorska. A ono sklamanie, čuť ťapše a trúby.“
   </p>
   <p>
    „A či ste čuli včera dervišský tanec?“ spytuje sa pán sekretár. „To bol kus dosť
         interesantný.“
   </p>
   <p>
    „To je viac bravúra než umenie,“ odpovedá tichý zo Zadra. Napodobňovanie vetra, schválna
         disharmónia, prebíjanie jedného inštrumentu cez druhý, akési vrenie a hučanie — to je viac
         kuriózum.“
   </p>
   <p>
    „Ale zato cítiš život, ruch,“ vysvetľuje expanzívny, „a úlohou umenia je vzbudiť náladu.
         Na prostriedku pritom nezáleží. Keď som počúval ten kus, zdalo sa mi, že skutočne vidím
         tancujúcich dervišov.“
   </p>
   <p>
    „A či ste ich videli kedy?“
   </p>
   <p>
    „Ja nie,“ odpovedá on.
   </p>
   <p>
    Tu vysvitlo, že starožitník videl dervišský tanec v Carihrade i Kaire. Z tanca prešiel
         na svoje cesty Orientom, Gréckom a menovite Palestínou. My sme ho počúvali s napätosťou;
         zaujímal nás i predmet a nadovšetko spôsob jeho rozprávania. V jeho ústach i
         najobyčajnejšia vec dostáva zvláštnu farbitosť a čo by pri inom nebudilo pozornosti, uňho
         znie ako frapantná zvláštnosť.
   </p>
   <p>
    Ani sme nespozorovali, iba keď sme sa našli v tuhej hádke. Či sa má prednášať v
         gymnáziách latinská a grécka reč? Proti klasickým rečiam ozval sa jediný expanzívny; proti
         učeniu v tej forme, ako sa učí v stredných školách: gramatika mu je veda suchopárna, ktorá
         ubíja ducha a nenapomáha jeho vývinu. Forma konečne nerozhoduje, ale vec, obsah je
         dôležitý. A ten sa dá osvojiť i z prekladov.
   </p>
   <p>
    Na obranu klasických rečí poprinášali sme všetky dôvody, čo sa dajú predniesť. No
         starožitník oboril sa naň tuho a omráčil ho svojimi dôvodmi.
   </p>
   <p>
    „Nebojte sa,“ zakončil svoje vývody, „príde čas, keď zas uvedú latinskú a grécku reč do
         škôl i v Uhorsku. Nemci, Francúzi a Angličania môžu sa bez klasických rečí zaobísť, ovšem
         nie nadlho, ale aspoň dakoľko desaťročí. Ich literatúra beztoho presiaknutá je duchom
         klasickým, žila a dýchala ním cez storočia. No vzdor tomu i u nich nastane čas, keď
         spozorujú, že literatúra klesá, jej obsah je šťúply, zovšednel a výtvory literatúry sú
         mĺkve, suchopárne, bez ideí a nadchnutia. V Uhorsku bolo prinajmenej predčasné zatvoriť
         všetky pramene, z ktorých mohla čerpať mladá literatúra sily a podpory na rozvoj. Je
         pravda, že sa v gymnáziách málokto naučil hovoriť po latinsky, a ešte menej grécky — no
         naučil sa mnohý myslieť, a čo je hlavná vec, naučil sa hľadieť na veci iným spôsobom, tým,
         ako to vedeli len starí. A ak nie druhé, zoznámil sa s ústrojenstvom svojej materinskej
         reči: a to je výhra nesmierna. A preklady? Ani najlepší preklad nenahradí originálu.“
   </p>
   <p>
    Bolo neskoro, keď sme sa počali hýbať. Prvý raz, čo sme sa odvážili do tejto hodiny byť
         vonku. K tomu je tma, a ide sa horou, cestami dosť neschodnými: bolo treba, aby nám
         svietili, kým sa spustíme dolu, pod gaštanovú alej. Božić má zvláštne svietniky, s
         cylindrami sklenenými — vidno, že každý deň musí odprevádzať takýchto nesvedomitých hostí.
         Ostatne v Rohići je tak ticho, že môžeš slobodne so sviecou chodiť i bez cylindra a vietor
         ti ju nezadúchne. Gaštanovou alejou nám už bolo ľahko trafiť do Slatiny i bez svetla. A
         kráčali sme vzdor tme dosť rezko, lebo sa spustila hmla a vlhká zima preniká do kostí.
   </p>
   <p>
    Direkcia sa vynasnažuje, aby hosťom krátila dlhú chvíľu a rozháňala nudu. Za
         „Annenbálom“ v jednu nedeľu bola slávnosť storočného jestvovania kúpeľa, t. j. slávnosť na
         pamiatku toho, že zemský snem ríšsky vzal Rohić pod svoju správu. Na slávnosť sa temer celý
         týždeň robili prípravy. V parku stavajú búdy z dosák, ktoré sa čudne vynímajú pod stromami
         a po trávnikoch. No i na ne sme behom týždňa privykli. V nedeľu ráno našiel som celú armádu
         sluhov a druhých robotníkov v práci. Hostia ešte spia a keď vyšli zo svojich bytov,
         zadivili sa búdam ozdobeným zeleňou a kvietím, ovešaným všakovými ozdobami. Na našom
         „Füllhause“ ohromný plagát zvestuje promenádovú muziku, tombolu, dobročinný bazár, konfety
         a koriandoly, predstavenia a druhé podobné zábavy. Predpoludním má byť slávnostná omša v
         kaplici a popoludní slávnostná reč pred direkciou. Čistý výnos tejto slávnosti má sa
         obrátiť „na dobročinné ciele“.
   </p>
   <p>
    Cez deň sme vyrozumeli, že tie „dobročinné ciele“ sú nič iného, ako „Schulverein“, ktorý
         má v Štajersku veľmi príčinlivú filiálku, i v samom Rohići, vlastne Slatine, vydržuje
         nemeckú školu. Je nad „Wienerhausom“, na „Rosenhügeli“
    <sup>
     [
     <a class="footnote" href="#ftn.id2585751" name="id2585751">
      134
     </a>
     ]
    </sup>
    vo veľmi krásnej polohe. Zdola vyzerá ako chutná vila v tôni jedlí. Navštevujú
         ju deti sedliacke z okolia, ktorých rodičia sú odvislí od slávnej direkcie.
   </p>
   <p>
    Slávnostná omša začala sa o deviatej ráno a odslúžil ju kaplán od sv. Kríža. Pod omšou
         hrala naša kapela. Naďaleko do hôr sa ozývajú hlasy trúb a vzbudzujú ilúziu organa. Kaplica
         je plná sveta, totiž panstva, takže kapela zaujala miesto pred kaplicou. Pred ňou kľačí
         veľký zástup ľudu, po cestách a chodníkoch i po trávniku, modliac sa z gruntu srdca. Nepýta
         sa tento pobožný národ, čo znamená tento slávnostný ruch; on sa jednoducho dohrnul na
         služby božie, poslúchajúc výlučne vnuknutie srdca svojho. Po omši roztratí sa zas po
         svojich osamelých domoch a chalupách v okolí.
   </p>
   <p>
    Hneď po obede začali sa schádzať okolité panské rodiny. Z verandy kaviarne vidno
         podchvíľou bričky, landauery i starosvetské batáre, ako sa zastavujú v hlavnej aleji a
         vysýpajú dedinskú inteligenciu, ktorá sa s chtivosťou hľadí vmiešať medzi kúpeľných hostí.
         No nemožno nerozoznať ich od hostí, menovite dámy, v ich hodvábnych šatách, obťažené
         hrubými reťazami a masívnymi záušnicami, odrážajú sa priveľmi od našich dám, oblečených
         viac jednoducho, ale elegantne. I ľud z okolia zas prihrnul, aby videl veci, ktoré prísť
         majú a napásol oči na svetskej sláve. On sa nemieša medzi hostí. Obsadol sedadlá v hlavnej
         aleji a obstáva oba kiosky, menovite „Tempelquelle“. Pozoroval som daktorých sedliakov a
         žasol, koľkú hrúzu vody vypijú takto po obede. Pristupujú jeden za druhým so svojimi
         pohármi, vypijú ho na dúšok a zase sa vracajú, bohvie koľko ráz. Vodu považujú za
         univerzálny liek; v zdraví ju pijú ako profilaktický prostriedok a v chorobe ani nevolajú
         doktora, ale jednoducho liečia sa sami svojou vodou.
   </p>
   <p>
    Keď moji druhovia zišli po svojej sieste dolu, park už bol plný. Šli sme ako obyčajne na
         mlieko, kde sú všetky stoly obsadené. Zo všetkých strán maďarský a nemecký hovor; my
         jediní, čo tu hovoríme po chorvátsky. No Mici nám zaopatrila miesto, svojim stálym hosťom.
         Najviac pozornosti venuje mlčanlivému, on je najlepší konzument mlieka. Jemu vyzradila, že
         vie dakoľko slov po taliansky, vie i načítať po taliansky, ale len do päť. A keď sa jej on
         prihovára po taliansky, ona ho ubezpečuje: „Ja tak rada po taliansky!“ vykrúcajúc oči hore
         medzi koruny dubov.
   </p>
   <p>
    Pán kanonik je ako obyčajne dobrej vôle. Mlčanlivý i pán dekan zabudli, že každý
         okamžik, čo prejde, približuje nás k hrobu. Po cestách a chodníkoch prechodia sa dámy, na
         dedinských šuští hodváb, ligocú sa reťaze a náramnice, blyštia sa vlasy, pomastené pomádou
         a prihladené. I naši hostia všetko sú v sviatočnom, daktoré dámy vyobliekali sa do
         najelegantnejších šiat. Sluhovia behajú sem a ta — znášajú a roznášajú, čo kde chybí.
         Prešli v rade i školské deti z „Volksschule“,
    <sup>
     [
     <a class="footnote" href="#ftn.id2585865" name="id2585865">
      135
     </a>
     ]
    </sup>
    čo je na „Rosenhügeli“, vyvaľujúc naivne oči na neobyčajný ruch, čo vidia
         naokolo. Každého hosťa, popri ktorom prejdú, pozdravujú ponížene s „Guten Tag“. Slovom —
         niečo sa chystá.
   </p>
   <p>
    My s mojím druhom, ktorý zvedavým okom stopuje tento ruch, ako i ja, zamieňame významné
         pohľady; povzbudzujeme jeden druhého. „Treba by sa bolo hnúť!“ stojí nám obom napísané na
         tvári. No mlčanlivý pohrúžil sa s pánom dekanom do politických pomerov v našej Dalmácii —
         téma, z ktorej sa už nevymotajú do večera. A my dvaja s rezignáciou ostávame na svojich
         miestach. No onedlho sa ozvú mocné akordy velebnej „Gott erhalte“
    <sup>
     [
     <a class="footnote" href="#ftn.id2585896" name="id2585896">
      136
     </a>
     ]
    </sup>
    tam od parku. My so zvedavým druhom pozrieme jeden na druhého, kývneme hlavou a
         bez ďalších rečí poberáme sa ta, odkiaľ dolieha muzika.
   </p>
   <p>
    Pred direkciou zástup dedinčanov, ledva som prekliesnil cestu pomedzi nich. No oni,
         zbadajúc hostí, ustupujú. Tak sme sa dostali ku kordónu hasičov a zastali. No hasič nám
         dovolil, vlastne ponúkol vojsť na prázdny priestor pred direkciou. Zvuky hymny dozneli,
         ohlásilo sa: „Hoch! hoch!“
    <sup>
     [
     <a class="footnote" href="#ftn.id2585929" name="id2585929">
      137
     </a>
     ]
    </sup>
    Vidíme pánov v uniformách, vojenských a úradníckych, i vo frakoch, ako
         potriasajú ruku jeden druhému. A už celá spoločnosť pánov v uniformách a vo frakoch poberá
         sa v dolinu hlavnou alejou. Hasičia sa zošikovali, trubač zatrúbil a už kráčajú vojenským
         krokom cestou popri „Füllhause“ k svojmu arzenálu. Dedinčania prv zbití do hrče, rozsypali
         sa na skupiny a poberajú sa zas k „Tempelquelle“ zapiť si žiaľ vodou.
   </p>
   <p>
    „Teda zase neskoro!“ vravím ja môjmu druhovi, keď už i školská mládež, zase v rade,
         odišla. Čosi ako škodoradosť ozýva sa vo mne. Môj druh, vidím, durdí sa.
   </p>
   <p>
    „Ako vždy, tak i teraz i naveky — vždy len neskoro!“ zvolal on rozhorčený. „Sedia v
         hlúpej mliekárni a ustavične tá prekliata politika! Čo má politika do činenia s Rohićom!
         Aspoň tu abys’ mal od nej pokoja! Ale nie — vo dne v noci ťa prenasleduje.“
   </p>
   <p>
    „A čo si počnete!“ začal som tešiť rozhorčeného. „Bez politiky nemôže sa ani mlieko piť.
         A potom žijeme v Austrii — a Austria tiež vraj sa oneskorí vo všetkom.“
   </p>
   <p>
    Môjho druha táto potecha rozčúlila ešte väčšmi. Znechutení pobrali sme sa zas k
         mliekárni.
   </p>
   <p>
    „A my sme videli slávnosť!“ zvestujeme im. Bez predbežného dohovoru sme im opísali, aká
         bola slávnostná reč, čo odpovedal na ňu zemský hajtman, ako vyzerá miestodržiteľ a aký je
         gróf Attems, potomok toho tam na kopci; aké boli dámy, aké mali toalety, i akú dali komu
         kyticu. Vôbec opísali sme im všetko. Náš opis najväčšmi rozčúlil pána dekana — a v tom
         záležala naša náhrada a naša pomsta.
   </p>
   <p>
    V parku sa medzitým prichystalo všetko na tombolu. Prišli i k nám vyparádené slečny a
         núkajú nám karty. Medzi nimi paraduje faraónova dcéra a druhé slečny krajanky. Vydierajú
         horlivé prínosy v prospech „Schulvereinu“ a vystatujú sa, ktorá ich zozbierala viac. Keby
         mala slávnosť Emka alebo Femka,
    <sup>
     [
     <a class="footnote" href="#ftn.id2586010" name="id2586010">
      138
     </a>
     ]
    </sup>
    v jej prospech by sa ustávali s tou istou horlivosťou. Konečne Schulverein a
         Emka alebo Femka je tá istá vec a nedá sa odškriepiť, že Nemci a moji krajania Maďari sú
         prirodzení spojenci a úprimní priatelia jeden druhému. Spoločné sú im ideály, národná
         povaha a konečne i ašpirácie i spôsob pokračovania: šíriť sa, zveľaďovať na úkor druhých.
         Preto sa doplňujú, pomáhajú jeden druhému, ako tieto krásne krajanky tu v Rohići pomáhajú
         štajerským Nemcom. Oni budú držať dovedna vždy a všade a nerozlúči ich nič na tomto svete.
   </p>
   <p>
    No jesto tam i dakoľko slečien z Bánoviny, snáď i zo samého Bieleho Záhrebu, medzi tým
         pestrým kŕdľom, čo predáva karty do tomboly a kvietie v prospech „Schulvereinu“. Dobrovoľne
         pletú korbáč, ktorým budú Švábi šibať tento ľud, beztoho už dosť usužovaný. Dobrovoľne —
         veď v Rohići nesedí gróf Khuen-Héderváry, aby dal „tatici“ pokyn, že jeho dcéra má
         účinkovať na takomto dobročinnom bazáre. I mazna lieta celé popoludnie Rohićom sťa zjašená,
         prosí, dotiera, natíska svoje kvietie a s rozkošou zhŕňa šestáčky vyžobrané i od Chorvátov.
         Pohodlná mamica hľadí s rozkošou na svoju maznu a s hrdosťou rozmýšľa, čo to vykvitne z
         nej, keď sa už v krátkych sukničkách takto činí… Čakali sme, že príde i k nám, no neprišla.
         Kňazská spoločnosť ju akiste odstrašila a oslobodila od veľmi posolenej papuľovej omáčky.
         Držala i nás nebodaj za zlomok Strossmayerovho krúžku.
   </p>
   <p>
    Všeobecnú pozornosť vzbudila zdvorilosť slávnej direkcie, ktorú preukázala svojmu
         najstaršiemu hosťovi. Na všetkých domoch vejú zástavy na oslavu zriedkavej slávnosti, iba
         na „Wienerhause“ nenachodí sa ani jedna. Biskup iba čo ráno prešiel parkom, viac sa ani
         nezjavil.
   </p>
   <p>
    Načervenali sa dosť moji druhovia z Dalmácie predo mnou za svojich bratov z Bánoviny.
         „Nerobte si z toho nič,“ teším ich ja. „Nielen Chorváti — všetci sme my takí. Takéhoto
         tovaru nájdete dosť i u nás, i horšieho ešte…“ Na svoje ospravedlnenie mohol som doniesť
         iba to, že my nemáme celej légie gymnázií a reálok a ženských ústavov, ani univerzity, ani
         akadémie. Keby nás presadil znezrady do Chorvátska, myslím, táto maznavá žaba sotva by
         predávala kvietie v prospech „Schulvereinu“ a jej mamica sotva by rástla od radosti nad
         ňou.
   </p>
   <p>
    Nuž bol to deň hlbokého poníženia, nás, inferiornej rasy, pred statočnými a solídnymi
         Nemcami a rytierskymi Maďarmi. Koľko ráz sme prešli hlavnou alejou a zas vyšli von, do
         božej prírody, oddýchnuť, pookriať trochu, kým tu rozlieha sa hurhaj a jasanie. Páni mladí
         a starí, veselí i vážni prechodia sa hore-dolu s číslami na kabátoch, čo im pripäli slečny.
         Dve počerné v šatách postilióna, s trúbkou a čiapočkou tmolia sa v zástupe, roznášajúc
         telegramy a deliac ich pánom dľa čísel na kabáte. Duchaplný vynález — vtipné dopisovanie,
         hádam i milostného obsahu medzi mladým svetom a to pod záštitou matky Germánie. Medzitým na
         tombole vychodia ambá, terná a quaterná a očakáva sa quinterno.
    <sup>
     [
     <a class="footnote" href="#ftn.id2586143" name="id2586143">
      139
     </a>
     ]
    </sup>
    Pán Quartiermeister v gala vyťahuje čísla z vreca, sluha stavia ich veľké na
         šteláž, aby každý i zďaleka videl, ktoré číslo vytiahlo. Sluhovia zas naťahujú medzi
         stromami drôty, na ktorých budú visieť dnes večer pestré lampiónky. Ohnivé pohľady,
         mnohosľubné úsmevy, koketovanie, tak veru vyzerá dnes náš tichý, zasmušilý Rohić. Ani čo by
         ho bol čert preletel znezrady!
   </p>
   <p>
    No i svetlý okamžik v našom ponížení. Tam zhora odkiaľsi spustili sa sem do Slatiny
         kŕdle národa. Ženské v krásnych opleckách, nádherne vyšívaných; mužskí vo vykasaných
         košeliach, širokých gatiach s okrúhlymi klobúkmi. Dochodia kŕdľami, sťa lastovice, sadajú
         na trávnik, neďaleko „Tempelquelle“ pod košaté stromy. To sú bodrí Zagorci, z Chorvátskej,
         živí, veselí. Nie sú to pošmúrni Slovinci, ťarbaví a nevšímaví. Títo tu so záujmom pozerajú
         na toto čudné mesto, akoby vyčarované medzi horami, na elegantnú čvargu, ktorá sa doň
         zbehla zo všetkých strán sveta a tu sa v parku mieša, mrví a rozhadzuje.
   </p>
   <p>
    Rozložili svoje torby a košíky s merindou, posadali do skupín, pani kmotra s pani
         kmotrou a vynukujú jeden druhého ani naši Slováci dakde na jarmoku, alebo na hostine.
         Všetkým v rukách sa belie chlieb a či skôr koláče pečené; zapíjajú ich vodou z
         „Tempelquelle“, ktorá sa míňa na krčahy. Vína z nich nepije nikto; ostatne šumivá studená
         „Tempelquelle“ bude im trochu pripomínať víno.
   </p>
   <p>
    Odpočinuli si, posilnili sa a už sa dvíhajú a poberajú ďalej svojou cestou. Teraz už
         zjavne vidno, kam tiahnu. Popredku sa poberá vysoký chlap a nesie kríž ovenčený, za ním
         kráča celý zástup, chlapi holohlaví, odriekajúc modlitby. Zatiahli hlavnou alejou, pomedzi
         jarmočný hurhaj a smiech — no aspoň na chvíľu umĺklo všetko; prestalo vykrikovanie, všetko
         zvážnelo, akoby bolo dýchlo výstrahou znamenie kríža na rozpustilú čeliadku.
   </p>
   <p>
    Po večeri, keď sa dobre zotmilo, ozvala sa „Promenadenmusik“. Obecenstvo chodí hlavnou
         alejou; mladý svet na stretnutí bojuje koriandolami
    <sup>
     [
     <a class="footnote" href="#ftn.id2586234" name="id2586234">
      140
     </a>
     ]
    </sup>
    medzi sebou. Daktoré populárnejšie postavy majú týchto pestrých papierikov plné
         vlasy a plné šaty. Bojuje sa dosť vytrvale; čo treba podotknúť je, že dámy sú agresívnejšie
         než páni. Pestré lampióny kmitajú mdlým svetlom, v ich osvetlení len čo môžeš rozoznať
         tváre vyhriate rozčúlením. No vzdor tomu málokedy sa stane, že by sa ktorá amazonka
         pomýlila a začala boj s osobou, ktorá jej je ľahostajná. Iba Mici z mliekárne je
         nepredpojatá. Hodila sa do parády, klobúk jej stojí veľmi efektne na stranu a hádže
         koriandoly do každého, kto sa k nej priblíži.
   </p>
   <p>
    No vzdor tomu nenie tá zábava tu tak rozpustilá ako bola v Splite týchto fašiangov. V
         utorok fašiangový bola prvá bitka na Gospodskom trgu a pozdejšie v kaviarni. Hádzali
         cukríkmi na hrste, takže sa ich minulo na centy v ten jediný deň. V kaviarni porozbíjali
         sviecne a zrkadlá, jednu dámu len toľko, že nezabili do smrti. Medzi konfety zamiešalo sa
         akosi závažie desaťdekové a šuchlo dáme popri samej hlave. A v reštaurante bola už
         naozajstná orgia. Okolo desiatej som ta vošiel, že na večeru. Bitku vyvolali dôstojníci
         eskadry, ktorá práve priplávala z Poly a manévrovala okolo Splitu a ostrovov. Medzi nimi i
         dámami lietajú konfety, ale i celé klbká papierových stužiek, navíjajúc sa okolo sviecňov a
         lustrov a padajúc do ľudí i do tanierov. Naostatok vyšiel ktosi na galériu a sype do nás
         konfety a hrach na merice. A keď sa minul hrach, prevrhol na schodoch galérie skriňu s
         prázdnymi fľašami, ktoré sa rozsypali po schodoch s pekelným treskom a hrkotom. Trvalo
         mnoho dní, kým očistili reštaurant a kaviareň z konfetov, ktoré rozdupkané a mokré,
         pretvorili sa v lepkavé cesto. Na Gospodskom trgu i v pôste ľudia padali od klznej masy,
         rozmazanej po dláždení.
   </p>
   <p>
    V Rohići toho nebolo toľko, hoc na druhý deň ráno bolo rozhádzané koriandolí skoro do
         členkov v celej hlavnej aleji.
   </p>
   <p>
    Druhá taká slávnosť bola v deň narodenín cisárových. Čistý výnos je venovaný v prospech
         „k. u. k. Militärcuranstaltu“,
    <sup>
     [
     <a class="footnote" href="#ftn.id2586318" name="id2586318">
      141
     </a>
     ]
    </sup>
    ktorý stojí na nižšom konci našej Slatiny, naplnený hosťami oficiermi.
         Zúčastnili sa všetky osoby oficiózne, i známejší hostia. Vyrukovali parádne „Waffenrocky“
    <sup>
     [
     <a class="footnote" href="#ftn.id2586338" name="id2586338">
      142
     </a>
     ]
    </sup>
    i fraky so všetkými hviezdami a vyznačeniami. V sobotu večer bol ohňostroj v
         parku; veľkolepe sa vynímal medzi zeleňou stromov; iluminácia celej Slatiny, kde vynikala
         zvlášte kaviareň, zaplavená svetlami, na fronte monogram cisárov zložený zo svetiel. I
         Strossmayerov balkón osvetlený a ozdobený je nádherne; no biskupa už v Rohići nebolo, pred
         dakoľkými dňami vrátil sa do svojho tichého Djakova. Banda s hasičmi v čele kráča po parku,
         vyhrávajúc „Gott erhalte“; park sa černie, pokrytý masami ľudu a hostí. Trošku popŕcha — no
         to nekazí zábavu, ba ešte stupňuje efekt veľkolepého osvetlenia.
   </p>
   <p>
    Ráno o deviatej sa slúžila zas slávnostná omša. Zas ju doprevádza kapela na trúbach, zas
         ohromný zástup národa kľačí pred kaplicou a skrúšene sa modlí. Aké to veľkolepé divadlo,
         aká to ovácia zo strany tohto ľudu, tichého a zádumčivého, keď sa tak z hĺbky srdca modlí
         za svojho cisára. O tejto sa veru nedá povedať, že nenie úprimná, že je vypočítavá.
   </p>
   <p>
    Po omši nové divadlo. Defilujú úradné osoby a vynikavejší hostia špalierom ľudu. Mnoho
         medzi nimi takých, čo majú na prsiach vysoké vyznamenania a včera prechádzali sa skromne v
         plátennej čiapočke medzi nami, všednými hosťami. Mnoho ich medzi nimi v generálskych
         uniformách, ktorí včera chodili v skromnom civile. A mladí poručíci, trochu zoslabení
         komplikovanou kúrou rohićskou, odložili palicu a dáždnik, s ktorými včera koketovali na
         promenáde, pripásali svoju šabľu a zakášajú ľavou nohou schneidig, ako to vedia len naši
         poručíci.
   </p>
   <p>
    Popoludní zas ten istý ruch v parku a hlavnej aleji, zas vidiecke dámy v hodvábe s
         ťažkými zlatými reťazami, zas tá istá rozčúlenosť pri tombole. Tento život, tento ruch
         nemôže pridusiť ani naša „Curcapelle“, ktorá od rána vyhráva všetko vážne kusy, v každom
         musí byť motív z hymny cisárskej.
   </p>
   <p>
    A večer parádny ples v „Cursalóne“.
   </p>
   <p>
    Z galérie sa rozvíja pred očami skvelý obraz. V ňom prevládajú uniformy nad civilom.
         Poručíci majú sa veselo okolo rohićských krásavíc. Generáli a vôbec šarže od majora stoja
         stranou a prispievajú k lesku osvetlenia svojimi blýskavými plešinami. Faraónova dcéra je
         tiež tu, ale akosi stratená. Nieto pri nej jej rytiera, ktorý sa bol osmelil narodiť práve
         v tom roku, keď sa narodila sloboda vlasti našej i celej Európe. Zmizol z Rohića, nevidieť
         kedy a ako — dosť na tom, nikde ho nevídať. Teraz možno zasiela pohľadnice svojej
         zbožňovanej. Možno, že odchodom z idylického Rohića pretrhol i idylu, ktorá sa mu v srdci
         zrodila na podzimku života.
   </p>
   <p>
    Madona vyniká. Dostavila sa v bielych šatách, vypočítavá šelma — cele jednoduchých.
         Obliehajú ju samí oficieri — najvytrvalejšie dvaja poručíci. Jeden z nich je fidélny,
         akiste syn daktorého „šljivara“ (sedmoslivkár) z blízkeho Zagoria. Rád hovorí i po
         chorvátsky v milom dialekte zagorskom. Takýchto dôstojníkov, dobrých, veselých, mužstvo
         obyčajne zbožňuje. No druhý je duch vyšších letov. Drží nesmierne do uniformy, i keď je v
         civile, zakáša ľavou nohou dľa predpisu. No viac než do uniformy, drží do svojich fúzov.
         Stoja mu dohora ako štetôčky — zalomí hlavu neraz a šibne okom nadol, či sú štetôčky ešte
         tam. Madona sa ešte nestačila rozhodnúť ani za jedného z nich. Pohybuje sa opatrne medzi
         týmto krížovým ohňom; nerozhodla sa najskôr preto, že zásoba ohnivých pohľadov stačí u nej
         pre oboch, ba ostane i pre obyčajných smrteľníkov v civile.
   </p>
   <p>
    Muzika hrá, dvorana pláva v nádhere svetiel a pozlátky. Plecia našich troch amazoniek
         blýskajú po dvorane v obratoch ľahkého valčíka. Blondína obliekla tmavé hodvábne šaty,
         veniec ruží sa tiahne od pleca až k pásu. Jej biela pleť mocne sa odráža od tmavých šiat a
         mohutné poprsie pripomínalo by figuríny z výkladov, keby sa hruď nevlnila od ťažkého
         dýchania a oči neleskli opojené rozkošou tanca. Jej sestry tiež vynikajú, no lesk týchto
         hviezd predsa sa len tratí pred skvelým zjavom ich veľkej sestry.
   </p>
   <p>
    Na galériu sa utiahla i naša drahá tante z „Füllhausu“. Vykonala si dovolenie na
         direkcii, aby ju oslobodili od obyčajných povinností. A neprišla sem nadarmo. Jej živé oko
         strihá po dvorane sem a tam, kde-tu sa i pozastaví v kritickom prehliadaní. No zas sa len
         vracia k našej krásavici z „Füllhausu“, ktorá býva vis-a-vis našej izbe; a spočinie na nej
         s láskou a materskou nežnosťou. Ona ju pomohla obliecť, ona ju doprevadila do dverí
         „Cursalonu“ a teraz stopuje, čo robí, ako sa zabáva ten jej krásny obrázok z módneho
         žurnálu. Obletujú ju oficieri i civilní rytieri a ona sa len usmieva a zas usmieva. Na jej
         krásnej tvári nezahrá ani raz výraz života, túžby alebo práve opojenia.
   </p>
   <p>
    Kapela spustila kadenciu
    <sup>
     [
     <a class="footnote" href="#ftn.id2586539" name="id2586539">
      143
     </a>
     ]
    </sup>
    k štvorylke. Páry sa tvoria, chodia sem a tam, hľadajúc svoje vis-a-vis. Znovu
         predohra, štvorylka sa počína. Nádherná blondína v tmavých šatách sa vznáša na strane
         honvédskeho oficiera.
    <sup>
     [
     <a class="footnote" href="#ftn.id2586556" name="id2586556">
      144
     </a>
     ]
    </sup>
    On je jej stály tanečník; oblieha ju vytrvale, ani sa nevzďaľuje od nej. Druhé
         dve sestry majú tiež svojich tanečníkov. Mladšia, nervózna, tancuje so svojím druhom z
         lawntennisu, mladým gymnazistom. Tento šuhaj v lakírkach a fraku vyzerá vážne, pohybujúc sa
         na vyleštených parketoch cele nenútene, akoby bol doma a tancuje spôsobne ako človek, ktorý
         vyšiel len toť spod majstrovej ruky.
   </p>
   <p>
    Medzi figúrami muzika umĺkne. Predstúpi medzi oba rady akýsi dvoranín Márie Terézie v
         čiernych šatách, nohaviciach do kolena, čiernych pančuchách s črievičkami lakovými. Golier
         i manžety z čipiek sú načechrané ako oblak, hlava šedivá, alebo hádam posypaná púdrom.
         Stojí graciózne, prihnutý trochu napred a rozkladá harmonickými posunkami ruky. Na galériu
         nepočuť, čo tento originál z XVIII. storočia hovorí. K uchu nám doráža iba jednotvárne
         „au-au-aj-aj“ z jeho hovoru.
   </p>
   <p>
    „Čo je to za?“ pýta sa môj druh, ktorého táto rokoková figúra nesmierne zaujíma. Veď je
         to veru i divný kvet v tejto pôde čisto modernej a čiastočne secesionistickej.
   </p>
   <p>
    „Tancmajster,“ odpovedám ja, „ktorý vedie štvorylku.“
   </p>
   <p>
    No vzdor vysvetľovaniu a veleniu každá figúra sa skončí zvyklou konfúziou. Iba panenka z
         módneho žurnálu tancuje korektne a ustavične sa stvorí na svojom mieste. Sestra gymnazistu
         z lawntennisu, skromná trochu blondína tiež tancuje bez chyby. Lenže sa nepohybuje
         mašinálne ako pohyblivá hračka, ale skôr dáva si pozor a vynakladá všetky dary ducha, aby
         nepochybila. Vidí sa jej na tvári výraz napätej starostlivosti a sústredenia, v ktorom si
         nevšíma ničoho, len aby pohyby vypadli dľa predpisu. Je to slečna, ktorá len nedávno
         zhodila krátke sukničky a obliekla toaletu do piat. Stoja jej pekne tieto plavé šaty, skoro
         celkom zatvorené, ozdobené bielymi čipkami. Nuž ale bude lepšie, keď ju ponecháme jej osudu
         — naša pozornosť mohla by ju pomiasť v evolúciách komplikovaného tanca, čo by ona
         považovala za veľké nešťastie. Bude toto akiste jej prvý ples — nuž nechže ho skončí
         šťastlive.
   </p>
   <p>
    Radšej sa dívajme na naše amazonky! Tie sa neskonfundujú následkom našej pozornosti.
         Tancujú nedbalo, ale zato nerobia ani veľkých chýb; iba čo sa skoro zakaždým opozdia.
         Vidno, že tieto pohyby a zvraty sú im v krvi, prešli už akosi v obyčaj. Nevenujú im ani
         najmenšej pozornosti a treba uznať, nemajú jej ani kedy venovať. Skoro ustavične sa
         zhovárajú: vysoká blondína s honvédskym dôstojníkom tak v narážkach, v nedokončených
         vetách, ktoré akiste len oni sami rozumejú; mladšia živá s gymnazistom viac priateľsky
         alebo skôr kamarátsky. Madona tancuje tiež dokonale, nepochybí nikdy, ani sa neopozdí, ale
         vidno, že sú to pohyby cele inštinktívne, plné harmónie, duševnej rovnováhy a elegantnosti.
         Na jej tvári nevidno opojenia, ale jednoducho výraz, že sa cíti dobre viac preto, že môže
         prispieť k tomu, aby sa druhí pri nej dobre zabávali. Pri šiestej figúre oproboval
         tancmajster vyvádzať komplikovanejšie evolúcie, no dosť skoro skončilo sa to všeobecnou
         konfúziou. Koniec tomu zmätku urobil výkrik v takých pádoch obyčajný: „Polka!“ Páry sa
         odrazu našli a už letia dvoranou v besnom tempe polky. Zvláštna vec, že bárs je tu toľko
         krajanov, na čardáš nikto nepomýšľa.
   </p>
   <p>
    „To by vedeli i u nás!“ zavolal môj druh, ktorý je sklamaný, lebo na takomto plese
         očakával divy.
   </p>
   <p>
    „Tak to ide všade. Štvorylka je všade jednaká: tanec pre penzistov a dámy, ktoré pod
         inými tancami sedia.“
   </p>
   <p>
    Keď sme sa vrátili do kaviarne — sedelo sa v kaviarni, lebo na verande je citlivá zima —
         našu spoločnosť našli sme za tým istým stolom a to zas v politike. V reči bol ústav sv.
         Jeronyma; práve v tých dňoch bolo vyšlo pápežské breve, ktoré zapríčinilo toľké nepokoje na
         slovanskom juhu, Strossmayer tu slávil svoj triumf a všetci Chorváti s ním. Potom sa prešlo
         na otázku Bosny a Hercegoviny, na spor chorvátsko-srbský
    <sup>
     [
     <a class="footnote" href="#ftn.id2586694" name="id2586694">
      145
     </a>
     ]
    </sup>
    — predmet horúci, pri ktorom sa hneď rozpália náruživosti. A to nielen v hádke
         medzi Srbom a Chorvátom, ale i medzi Chorvátmi samými; každý hľadí naň z druhého
         stanoviska, dľa toho, ku ktorej sa priznáva strane, alebo ktorému odtienku strany… Tak i v
         našej spoločnosti, koľko hláv, toľko náhľadov a tolerancie málo. Presvedčil som sa, že
         takéto jalové, bezvýsledné dišputy sú len na to, aby strpčovali život, kazili spoločenské
         pôžitky a rozosievali rozhorčenie a nenávisť.
   </p>
   <p>
    „Dajte už raz pokoj vašej politike!“ zvolal môj druh. „Radšej choďte pozrieť, ako sa tam
         pekne tancuje.“
   </p>
   <p>
    Ja som zas poukázal na tácňu, kde sú poháre od vermuthu, sherry a koňaku. „Ani toto
         nenie ,curgemäss‘,“ zvolal som ja. „I v pôžitkoch musí vládnuť istá ekonómia. Kto pije
         vodu, nemá piť sherry, a menovite nie, čo sú nervózni.“
   </p>
   <p>
    Dali sme si i my dvaja vermuthu, ale toto chýrne víno razilo mi škoricou a ja nerád
         takéto podozrivé výrobky. Prezrádzajú priveľmi, aká je bezočivá ruka ľudská, keď sa opováži
         korigovať, čo nadelila dobrotivá matka príroda.
   </p>
   <p>
    „Poďme my spať!“ rozhodol môj mlčanlivý. „Spánok je najlepšia zábava, a kto spí,
         nehreší.“
   </p>
   <p>
    Expanzívny zo Zadra sa zhrozil. „Čo — spať? A či sa nehanbíte? Ja sa idem preobliecť,
         ale sa nejdem štverať po galériách. Ešte by zlomil nohu na schodoch, a ja mám famíliu…“
   </p>
   <p>
    „Iba že rováš narastie!“ hrozí mu jeho priateľ.
   </p>
   <p>
    „Nie — na ples mi dovolili odísť domáce veľmoci. Najlepší dôkaz, že mi vpakovali do
         kufra frak a bielu kravatu. A k tomu veď posielam každý deň pohľadnicu…“
   </p>
   <p>
    „Šťastný vy!“ zvolal mlčanlivý. „A ešte šťastnejší my.“
   </p>
   <p>
    „Veru hanba ísť spať a väčšia ešte ísť sa štverať na galériu a pozerať dolu sťa starec,“
         horlí expanzívny, šibajúc okom na mňa.
   </p>
   <p>
    „Keby bola cigánska hudba — neviem, neviem: bol by nebodaj zišiel na klzké parkety.
         Takto nám dobrú noc a vám — dobrú zábavu!“
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2584246" name="ftn.id2584246">
        112
       </a>
       ]
      </sup>
      <span class="emphasis">
       <em>
        Nansen
       </em>
      </span>
      — Fridtjof Nansen (1861 — 1930), nórsky polárny
               bádateľ; roku 1888 prešiel prvý na lyžiach južným Grónskom. Roku 1893 — 1896 prenikol
               s expedíciou až k 86° severnej šírky.
     </p>
    </div>
    <div class="footnote">
     <p>
      <sup>
       [
       <a class="para" href="#id2584274" name="ftn.id2584274">
        113
       </a>
       ]
      </sup>
      <span class="emphasis">
       <em>
        animo
       </em>
      </span>
      (tal.) — živosť, oduševnenie
     </p>
    </div>
    <div class="footnote">
     <p>
      <sup>
       [
       <a class="para" href="#id2584308" name="ftn.id2584308">
        114
       </a>
       ]
      </sup>
      <span class="emphasis">
       <em>
        „Modenzeitung“
       </em>
      </span>
      (nem.) — módny časopis
     </p>
    </div>
    <div class="footnote">
     <p>
      <sup>
       [
       <a class="para" href="#id2584366" name="ftn.id2584366">
        115
       </a>
       ]
      </sup>
      <span class="emphasis">
       <em>
        Janinaberg
       </em>
      </span>
      (nem.) — Janinský vrch
     </p>
    </div>
    <div class="footnote">
     <p>
      <sup>
       [
       <a class="para" href="#id2584433" name="ftn.id2584433">
        116
       </a>
       ]
      </sup>
      <span class="emphasis">
       <em>
        učený Nemec v svojom diele „Über die verlorene Energie“.
       </em>
      </span>
      (nem.) — O stratenej energii
     </p>
    </div>
    <div class="footnote">
     <p>
      <sup>
       [
       <a class="para" href="#id2584456" name="ftn.id2584456">
        117
       </a>
       ]
      </sup>
      <span class="emphasis">
       <em>
        čiga Archimedova
       </em>
      </span>
      — Archimedov kladkostroj
     </p>
    </div>
    <div class="footnote">
     <p>
      <sup>
       [
       <a class="para" href="#id2584487" name="ftn.id2584487">
        118
       </a>
       ]
      </sup>
      <span class="emphasis">
       <em>
        „Triestinerkogel“
       </em>
      </span>
      (nem. náreč.) — Terstský vrcholec
     </p>
    </div>
    <div class="footnote">
     <p>
      <sup>
       [
       <a class="para" href="#id2584502" name="ftn.id2584502">
        119
       </a>
       ]
      </sup>
      <span class="emphasis">
       <em>
        „hügel“… „kógel“
       </em>
      </span>
      (z nem.) — „kopec“… „vrcholec“
     </p>
    </div>
    <div class="footnote">
     <p>
      <sup>
       [
       <a class="para" href="#id2584535" name="ftn.id2584535">
        120
       </a>
       ]
      </sup>
      <span class="emphasis">
       <em>
        alej Delle tre grazie
       </em>
      </span>
      (tal.) — Alej troch grácií
     </p>
    </div>
    <div class="footnote">
     <p>
      <sup>
       [
       <a class="para" href="#id2584569" name="ftn.id2584569">
        121
       </a>
       ]
      </sup>
      <span class="emphasis">
       <em>
        Hänslsruhe… Beamtenhaus
       </em>
      </span>
      (nem.) — „Jankomir“ (Jankov penzión)…
               Úradnícky dom
     </p>
    </div>
    <div class="footnote">
     <p>
      <sup>
       [
       <a class="para" href="#id2584596" name="ftn.id2584596">
        122
       </a>
       ]
      </sup>
      <span class="emphasis">
       <em>
        „Seufzeralle“
       </em>
      </span>
      (nem.) — Alej vzdychov
     </p>
    </div>
    <div class="footnote">
     <p>
      <sup>
       [
       <a class="para" href="#id2584608" name="ftn.id2584608">
        123
       </a>
       ]
      </sup>
      <span class="emphasis">
       <em>
        alej „Die sospiri“
       </em>
      </span>
      (tal.) — alej vzdychov
     </p>
    </div>
    <div class="footnote">
     <p>
      <sup>
       [
       <a class="para" href="#id2584633" name="ftn.id2584633">
        124
       </a>
       ]
      </sup>
      <span class="emphasis">
       <em>
        Waldquelle
       </em>
      </span>
      (nem.) — lesný prameň
     </p>
    </div>
    <div class="footnote">
     <p>
      <sup>
       [
       <a class="para" href="#id2584650" name="ftn.id2584650">
        125
       </a>
       ]
      </sup>
      <span class="emphasis">
       <em>
        Marlittka
       </em>
      </span>
      — psheudonym Eugénie Johnovej (1825 — 1887),
               populárnej nemeckej spisovateľky ženských románov, ktoré boli napínavé umelecky
               nenáročné a mali liberálnu tendenciu
     </p>
    </div>
    <div class="footnote">
     <p>
      <sup>
       [
       <a class="para" href="#id2584670" name="ftn.id2584670">
        126
       </a>
       ]
      </sup>
      <span class="emphasis">
       <em>
        alizarin
       </em>
      </span>
      (ar.) — druh farbiva
     </p>
    </div>
    <div class="footnote">
     <p>
      <sup>
       [
       <a class="para" href="#id2584693" name="ftn.id2584693">
        127
       </a>
       ]
      </sup>
      <span class="emphasis">
       <em>
        „Zum Jackelwirth“
       </em>
      </span>
      (nem.) — K hostinskému Jackelovi
     </p>
    </div>
    <div class="footnote">
     <p>
      <sup>
       [
       <a class="para" href="#id2584766" name="ftn.id2584766">
        128
       </a>
       ]
      </sup>
      <span class="emphasis">
       <em>
        Ljepa naša domovina
       </em>
      </span>
      — Krásna naša vlasť, chorvátska hymna.
               Slová napísal Antu Mihanović (1796 — 1861) roku 1835 a uverejnil ich v Danici. Hudbu
               zložil vojenský kapelník Josep Runjanin (1821 — 1878)
     </p>
    </div>
    <div class="footnote">
     <p>
      <sup>
       [
       <a class="para" href="#id2584791" name="ftn.id2584791">
        129
       </a>
       ]
      </sup>
      <span class="emphasis">
       <em>
        „Komissionär“
       </em>
      </span>
      (nem.) — komisionár
     </p>
    </div>
    <div class="footnote">
     <p>
      <sup>
       [
       <a class="para" href="#id2584823" name="ftn.id2584823">
        130
       </a>
       ]
      </sup>
      <span class="emphasis">
       <em>
        „Fichtenhain“… „Eschenbach“
       </em>
      </span>
      (nem.) — „Smrekový les“…
               „Jesenový potok“
     </p>
    </div>
    <div class="footnote">
     <p>
      <sup>
       [
       <a class="para" href="#id2584898" name="ftn.id2584898">
        131
       </a>
       ]
      </sup>
      <span class="emphasis">
       <em>
        „reichsrath“
       </em>
      </span>
      (z nem.) — ríšska rada
     </p>
    </div>
    <div class="footnote">
     <p>
      <sup>
       [
       <a class="para" href="#id2584983" name="ftn.id2584983">
        132
       </a>
       ]
      </sup>
      <span class="emphasis">
       <em>
        „Gut’ Tog“
       </em>
      </span>
      (nem. náreč.) — Dobrý deň
     </p>
    </div>
    <div class="footnote">
     <p>
      <sup>
       [
       <a class="para" href="#id2585277" name="ftn.id2585277">
        133
       </a>
       ]
      </sup>
      <span class="emphasis">
       <em>
        „curgemäss“
       </em>
      </span>
      (z nem.) — primeraný
     </p>
    </div>
    <div class="footnote">
     <p>
      <sup>
       [
       <a class="para" href="#id2585751" name="ftn.id2585751">
        134
       </a>
       ]
      </sup>
      <span class="emphasis">
       <em>
        „Rosenhügel“
       </em>
      </span>
      (nem.) — Ružový vrch
     </p>
    </div>
    <div class="footnote">
     <p>
      <sup>
       [
       <a class="para" href="#id2585865" name="ftn.id2585865">
        135
       </a>
       ]
      </sup>
      <span class="emphasis">
       <em>
        „Volksschule“
       </em>
      </span>
      (nem.) — ľudová škola
     </p>
    </div>
    <div class="footnote">
     <p>
      <sup>
       [
       <a class="para" href="#id2585896" name="ftn.id2585896">
        136
       </a>
       ]
      </sup>
      <span class="emphasis">
       <em>
        Gott erhalte…
       </em>
      </span>
      (nem.) — Bože zachovaj; začiatok cisárskej
               hymny v Rakúsko-Uhorsku. Melódia je z Haydnovej symfónie.
     </p>
    </div>
    <div class="footnote">
     <p>
      <sup>
       [
       <a class="para" href="#id2585929" name="ftn.id2585929">
        137
       </a>
       ]
      </sup>
      <span class="emphasis">
       <em>
        „Hoch, hoch!“
       </em>
      </span>
      (nem.) — Sláva, sláva!
     </p>
    </div>
    <div class="footnote">
     <p>
      <sup>
       [
       <a class="para" href="#id2586010" name="ftn.id2586010">
        138
       </a>
       ]
      </sup>
      <span class="emphasis">
       <em>
        „Emka“… „Femka“
       </em>
      </span>
      — maďarizačné spolky v Uhorsku. Emke, t. j.
               Erdélyrészi Magyar Közművelődési Egyesűlet (Sedmohradský uhorský kultúrny spolok) mal
               za úlohu maďarčiť Rumunov. Ústredie spolku bolo v Kluži; Femke, t. j. Felső
               Magyarországi Kultur Egyesűlet (Hornouhorský kultúrny spolok) založili na podnet
               inšpektora a kráľovského radcu v Nitre roku 1883. Ústredie Femke v Pešti vplynulo po
               prevrate do irredentistického Spolku na obnovenie integrity Uhorska.
     </p>
    </div>
    <div class="footnote">
     <p>
      <sup>
       [
       <a class="para" href="#id2586143" name="ftn.id2586143">
        139
       </a>
       ]
      </sup>
      <span class="emphasis">
       <em>
        na tombole vychodia ambá, terná a quaterná… quiterno
       </em>
      </span>
      (z tal.)
               — tombola je verejná lotéria; ambo je výhra dvoch čísel, terno troch čísel, quaterno
               štyroch čísel, quiterno piatich čísel v jednom rade
     </p>
    </div>
    <div class="footnote">
     <p>
      <sup>
       [
       <a class="para" href="#id2586234" name="ftn.id2586234">
        140
       </a>
       ]
      </sup>
      <span class="emphasis">
       <em>
        koriandol
       </em>
      </span>
      (z tal.) — dlhé farebné papierové pásiky
     </p>
    </div>
    <div class="footnote">
     <p>
      <sup>
       [
       <a class="para" href="#id2586318" name="ftn.id2586318">
        141
       </a>
       ]
      </sup>
      <span class="emphasis">
       <em>
        K. u. k. Militärcuranstalt
       </em>
      </span>
      (nem.) — Cisársky a kráľovský
               (Kaiserliche und Königliche) vojenský kúpeľný ústav
     </p>
    </div>
    <div class="footnote">
     <p>
      <sup>
       [
       <a class="para" href="#id2586338" name="ftn.id2586338">
        142
       </a>
       ]
      </sup>
      <span class="emphasis">
       <em>
        „Waffenrock“
       </em>
      </span>
      (nem.) — zbrojný kabátec, uniforma
     </p>
    </div>
    <div class="footnote">
     <p>
      <sup>
       [
       <a class="para" href="#id2586539" name="ftn.id2586539">
        143
       </a>
       ]
      </sup>
      <span class="emphasis">
       <em>
        kadencia
       </em>
      </span>
      (z lat.) — zakončenie
     </p>
    </div>
    <div class="footnote">
     <p>
      <sup>
       [
       <a class="para" href="#id2586556" name="ftn.id2586556">
        144
       </a>
       ]
      </sup>
      <span class="emphasis">
       <em>
        honvédsky oficier
       </em>
      </span>
      — dôstojník maďarskej domobrany
     </p>
    </div>
    <div class="footnote">
     <p>
      <sup>
       [
       <a class="para" href="#id2586694" name="ftn.id2586694">
        145
       </a>
       ]
      </sup>
      <span class="emphasis">
       <em>
        otázka Bosny a Hercegoviny, na spor chorvátsko-srbský
       </em>
      </span>
      — po
               okupácii Bosny a Hercegoviny roku 1878 Chorváti žiadali, aby bola Bosna a Hercegovina
               pripojená k Chorvátsku, lebo moslimi sú Chorváti. Srbi ich žiadali pripojiť k Srbsku,
               pretože má najväčšie percento Srbov. Tretí žiadali ich autonómiu.
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2586803">
       </a>
       6
      </h2>
     </div>
    </div>
   </div>
   <p>
   </p>
   <p>
   </p>
   <p>
    Nech sa nik nenazdáva, mali sme i my svoje slávnosti. Boli iba dve, ale zato boli hodny
         čosi. Obe sa týkali biskupa Strossmayera.
   </p>
   <p>
    Hneď z príchodu sme počuli povrávať, že má prísť deputácia z Chorvátska pokloniť sa
         biskupovi. I noviny to dosť často spomínali. Ináč každého leta prekvapujú svojho biskupa
         takouto návštevou v jeho tuskulu,
    <sup>
     [
     <a class="footnote" href="#ftn.id2586833" name="id2586833">
      146
     </a>
     ]
    </sup>
    ak sa totiž smie hovoriť o prekvapení pri veci, ktorá sa riadne opakuje. V
         jedno ráno sme sa dozvedeli konečne, že sa dnes očakáva deputácia vo „Wienerhause“. Sezóna
         vysoká, všade naokolo Nemci a moji krajania. I oni sa dopočuli čosi o tejto deputácii, i na
         nich pozorovať očakávanie. Pravda nie radostné ako na nás; skôr odsudzovanie, že tunajšie
         úrady nevedia nájsť spôsobu prekaziť také agitácie v zátiší, ktoré je venované odpočinku a
         nie rozčuľovaniu.
   </p>
   <p>
    Okolo desiatej predpoludním videli sme prvú skupinu nových hostí. Všetko dámy, elegantne
         oblečené; medzi nimi sedliacke dievča v kroji nádherne vyšívanom. Pri ňom kráča parobok asi
         pätnásťročný, tiež v národnom kroji. Vykračuje si hrdo v svojich širokých gatiach a
         vykasaná košeľa, vyšívaná pestre, siaha mu skoro do kolien. Za malým klobúčkom ako rýdzik
         je zasadené perečko. Nenie to maškaráda — praví sedliaci to prišli, ohorení od slnca, ktoré
         i tu v hornatom Zagorí dokonale pripeká. Okolo jedenástej prihrmelo zas dakoľko kočov a
         vozíkov pred hotel zur Post. I títo hostia sa o chvíľu zjavili v parku, svieži, zdraví,
         veselí a natešení. Ich bodré, zdravé tváre čudne vyzerajú medzi stálymi hosťmi, ustatými a
         zunovanými. Ich veselý chorvátsky hovor vytisol aspoň na chvíľu nemčinu a maďarčinu z
         parku. Pohybujú sa nenútene, ako ľudia, ktorí sú doma. Medzi nimi vyniká elegantná postava
         Šandora-Djalského, vodcu deputácie, prvého romanciera chorvátskeho, ktorého nie bez
         oprávnenia zovú chorvátskym Turgenevom.
    <sup>
     [
     <a class="footnote" href="#ftn.id2586888" name="id2586888">
      147
     </a>
     ]
    </sup>
    Nikto by v ňom nehľadal zagorského „šljivara“ (sedmoslivkára), skôr advokáta,
         alebo mestského človeka. Obcovanie s Múzami vtislo mu na tvár ten zvláštny výraz, akí nosia
         všetci ľudia, ktorí nežijú len každodenným životom, ale často vyšinú sa i do vyšších
         svetov. Vidno medzi nimi i Záhrebčanov, menovite záhrebské dámy. Rozoznať ich je snadno po
         jemnosti vkusu, ako sa obliekajú a vystupujú. Nedajú sa v tom zahanbiť ani švárnym
         krajankám z Pešti, o Nemkách z Hradca už ani nehovorím. No najviac je predsa len
         dedinčanov, všetko z romantického Zagoria, a medzi nimi hodne kňazov, i dvaja františkáni.
         Nemajú na hlave svoje čiapočky, ako naši dalmatínski frátri, ale čierne slamené klobúky,
         ktoré zle svedčia ku kutni.
   </p>
   <p>
    Predpoludním zriadila sa deputácia pred hotelom a tiahla ticho, vážne do „Wienerhausu“.
         Sveta sa zhŕklo mnoho, prizerá sa, a padne nejedna zlostná poznámka medzi divákmi. Neprešlo
         pol hodiny a deputácia bola už zase v parku — audiencia sa skončila.
   </p>
   <p>
    Na lavičke pred hotelom sedia tamburáši: všetko dedinskí šuhaji v červených čiapočkách.
         Deputácia ich dopravila sem pre obveselenie mysle. Budú to z blízkeho okolia, lebo sú
         všetci v beláskach a ani jeden v kroji. I sedia tu s opustenými krídlami, ani čo by sa
         báli, čo sa to tu ide robiť. I zhovárajú sa medzi sebou pošepky.
   </p>
   <p>
    „No, nebojte sa, šuhaji, nejdeme vás biť!“ teší ich pán kanonik, usmievajúc sa. Tieto
         slová ich potešili: s dôverou pozerajú na impozantnú postavu kňaza s prívetivou tvárou. Keď
         ho videli, vidno, uspokojili sa, akoby boli v svojej dedine, a nie v takomto čudnom,
         nevídanom meste.
   </p>
   <p>
    Deputácie sme už nevideli. Biskup im dal obed pod verandou nášho hotela. No my sme obed
         dávno odbavili a banket sa ešte nepočal; iba čo primykali a pristavovali kelneri stoly
         jeden k druhému.
   </p>
   <p>
    Okolo tretej popoludní bol som v susednom dome u doktora. Obloky na salóne sú
         pootvárané, lebo je dosť teplo; nimi dolieha hudba spod hotelovej verandy; veselá, živá
         hudba na tamburiciach, prednesená precízne a animovane. Nebol by jej očakával od tých
         smutných, preplašených šuhajov.
   </p>
   <p>
    „No — toto je už muzika!“ vravím ja domácemu pánovi. „Táto obveseľuje, pozdvihuje.
         Takáto hudba by bola potrebná našim nervóznym, rozorvaným hosťom.“
   </p>
   <p>
    On sa usmial figliarsky. Poznamenal iba to, že táto hudba mohla by podajedných ešte
         väčšmi rozčúliť. I ja som mu musel dať za pravdu. Na daktorých krajanoch skutočne badať, že
         ich zvuky
    <span class="emphasis">
     <em>
      týchto
     </em>
    </span>
    tamburíc nesmierne rozčuľujú.
   </p>
   <p>
    Na popoludňajšej promenáde už nevidno ani stopy deputácie zagorskej. Naša Slatina
         vrátila sa na obyčajný život. Okolo nás pohybujú sa zas samé mestské tváre, kyslé a
         zunované.
   </p>
   <p>
    O dakoľko dní nám zvestuje náš pán kanonik, že sa v Sv. Kríži strojí večierok na poctu
         biskupovi Strossmayerovi.
   </p>
   <p>
    Na túto slávnosť sme sa tešili, tým viac, že sme na ňu dostali pozvánku a v Sv. Kríži
         sme ešte neboli. Ide sa tu zo Slatiny dolu potokom, nebárs najlepšou cestou. No cesta
         nerozhoduje, keď vedie skoro samými lúkami, pomedzi horu. Dolu na briežku už zďaleka sa
         skveje impozantný kostol, posvätený sv. krížu, od ktorého i skupina domov a celá farnosť
         dostala svoje meno.
   </p>
   <p>
    Pred večerom okolo piatej vybrali sme sa nadol. Okrem obyčajných druhov, šiel s nami i
         náš starožitník, ktorý len toť zavítal so svojím priateľom profesorom zo Záhrebu. No on nás
         zanechal a predbehol a my za nimi pomaličky v dolinu. Prešlo skoro pol hodiny, kým sme
         prišli do kostola. Ako je zvonku impozantný, tak je znútra priestranný, vzdušný. Nieto v
         ňom nič pošmúrneho — všetko jasné, veselé. Veľkými oknami leje sa dnu záplava svetla a
         dolieha pieseň slávika. Je ako nový a všetko, všetko skvie sa v ňom čistotou. Dubové
         stolice stoja v radoch, priestranné, masívne, pekne vyrezávané. Tie veru môžu pretrvať i
         najmasívnejší múr. Pod stolicami je dlažba práve taká čistá ako i pred hlavným oltárom.
         Vidno, že Slovinci čistia i túto svätyňu s dôkladnosťou nemeckou; ako všetko, čo robia,
         robia dôkladne. Akosi rozveselení, obodrení vyšli sme z tohto dedinského chrámu. Akoby nás
         v ňom bola oviala nová nádej, nová radosť k životu.
   </p>
   <p>
    Treba sa nám len spustiť z briežka a už sme v hostinci, na ktorom veje ohromná
         chorvátska trikolóra. Zíduc dolu, vidíme neveľkú záhradu pri samom potoku, v nej kypí
         neobyčajný život. Pod cieňou, čisto vymetenou a ovešanou kobercami, prikrytý je dlhý stôl,
         na ňom kytica sviežeho kvietia. Na čele stola sedí biskup v ohromnom kresle, i on radostne
         vzrušený, až sa mu staré sivé oči usmievajú. Okolo neho samí kňazi a len dakoľko svetských,
         medzi nimi i náš profesor, ktorý nás rozumne predbehol. Pán kanonik a starožitník sa nám,
         opozdeným a teraz trochu zahanbeným, zlomyseľne usmievajú. Akoby chceli povedať: „Tak vám
         treba — čo ste sa vliekli!“ A biskup si prezerá obecenstvo so záujmom a radostným úsmevom.
         Zástup kňazov, kanonikov okolo neho a za takým bielym stolom bez fliaš a pohárov, vymetená
         cieňa, kde koberce pokrývajú špáry, ktorými by trčalo seno a slama, a pred cieňou zas
         zástup sveta oblečeného sviatočne okolo prázdnych stolov — to všetko mi pripomína výjavy z
         môjho života, už dosť pozabudnuté, keď som chodieval na dedinské pohreby a tiež takto sedel
         za pokrytým stolom pri pánu farárovi a čítal odobierku hlasom trasľavým, ktorá sa obyčajne
         začínala: „Manželko má milá, opuštěná nyní,“ pri ktorej ženičky hneď začali smrkať a
         utierať oči; kde tiež voňalo seno a z potoka doliehalo gáganie husí.
   </p>
   <p>
    Boli sme v rozpakoch, lebo sme sa nenazdali, že nás biskup predbehne. Keď sme odchodili
         zo Slatiny, on ešte sedel v parku a zhováral sa s arcibiskupom Milinovićom. No kým sme sa
         my vliekli dolu lúkami, on sa doviezol hradskou v kočiari pred hostinec a tak nás
         predbehol. Vo vchode nás prijal „výbor“ — tiež kňaz, my sme chceli zmiznúť za daktorým
         stolom v záhrade, no starožitník zažmurkal na kňaza a my sme museli zasadnúť pod cieňu. I
         teraz sa nám usmieva zlomyseľne, naše rozpaky mu pôsobia nesmiernu radosť.
   </p>
   <p>
    Sotva sme posadali, večierok sa započal. Cirkevný spevokol predniesol dakoľko piesní;
         spevokol je miešaný, zostavený z dedinčanov. Zbadal som, že ženské, pravdepodobne dievky,
         majú všetko šaty jednaké: inštitúcia dobrá, lebo nemôže sa jedna nad druhú vynášať.
         Spievajú i svetské piesne z partesov a pobožne akosi, ani čo by to bolo na chóre v kostole
         Sv. kríža. Medzi spevákmi vidno dakoľko mladších kňazov, medzi nimi je i sám miestny pán
         farár, ktorého prekrásny barytón dominuje nad celým sborom. Diriguje spev tiež mladý kňaz;
         je to farár z okolia. Náš starožitník poznal v ňom svojho žiaka, kým bol direktorom
         gymnázia. A skutočne na mladom kňazovi poznať typ Dalmatínca. Boli sme ešte väčšmi
         prekvapení, keď sme sa dozvedeli, že tento dedinský farár je syn jedného miestodržiteľa v
         Dalmácii. Zvláštna kariéra — syn generálov farárom v slovinskej dedine.
   </p>
   <p>
    Vrchol programu tvorilo, to sa vie, odrečnenie príležitostnej básne na biskupa.
         Predniesla ju miestna učiteľka, dievča veľmi odhodlané, vystupovania bezpečného. Rečnila s
         dôrazom, na daktorých miestach so zápalom, takže sme ju všetci dychtive počúvali a mnohí
         boli i dojatí. Sám mladý dirigent spevokolu musel sa odvrátiť, aby si potajomky utrel slzy.
         Na konci podala táto dievčina, celá v bielom, stopy nadšenia v tvári, peknú kyticu kvietia
         starcovi-biskupovi a pobozkala mu pokorne ruku. Biskup jej zaďakoval hlasom, v ktorom
         vyznievalo rozochvenie.
   </p>
   <p>
    Po vyčerpaní programu biskup sa zaraz podvihol na odchod. Takto na odchode preriekol
         dakoľko slov vďaky za poctu a odobrenie k ďalšej práci za blaho ľudu. I v týchto pár
         slovách vyrážal sa jeho bystrý duch, nezlomná viera v budúcnosť a živý cit za tento ľud,
         tak smutný a akoby opustený. Miestny farár odpovedal mu dlhšou rečou. V jeho ústach
         slovinčina zneje veľmi ľubozvučne, inakšie, než z úst tunajšieho ľudu; a čo je hlavné: dá
         sa celkom úplne rozumieť. Najprv oslavuje slávneho starca, praje mu všetko dobré a konečne
         sľubuje, že budú i naďalej pracovať na povzbudení, uvedomení ľudu, ktorého reč nepriatelia
         ešte vždy nazývajú „Schweinsprache“.
    <sup>
     [
     <a class="footnote" href="#ftn.id2587222" name="id2587222">
      148
     </a>
     ]
    </sup>
    Tým sa slávnosť skončila, t. j. úradná čiastka. Biskup odišiel a s ním všetci,
         ktorí sa boja večerného chladu na brehu potoka. My ostatní obliekli sme kepene a ostali tu
         na večeri. Dostali sme kurčatá, a dokonale pečené, s dobrým šalátom. Chutili nám znamenite,
         i kyslasté vínko, nebárs tuhé, ale zato prírodné. Častuje sa i spevokol; pobožné speváčky
         teraz štebotajú živo medzi sebou, vystrájajú šanty. Speváci z ľudu bez ostýchania, akosi
         familiárne obcujú s duchovenstvom. Vidno, že duchovenstvo tu, ako i v Dalmácii, primklo sa
         k ľudu, neoddeľuje sa, neodťahuje od neho, nestavia medzi seba a ľud umelých hrádz. Keby
         bola takáto zábava dakde v Chorvátsku, no i pod Tatrami, „na prípitkoch by nechybovalo“.
         Títo tu nie. Zhovárajú sa i veselo, i nenútene, hádam i zadierajú jeden do druhého — no na
         prípitok nezmohol sa ani jeden. Títo ľudia rozhodne sa nevedia rozihrať, alebo, ako by sme
         my povedali — oduševniť. Pohybuje sa to tu všetko odmeraným tempom, ako na dobre zloženom
         stroji. Práca nejde náhlivo, ale pomaly a vytrvale. Kým tu sedel biskup, pozoroval som, ako
         bude pôsobiť jeho prítomnosť na pospolitosť. Mostom pred záhradou prešlo dosť chlapov s
         kosou na pleci. Zastaví sa skoro každý, poprizerá sa, čo sa to tam v záhrade deje — a zas
         každý tiahne svojou stranou, chladnokrvne a ľahostajne. Ani len detí nevidno naokolo. V
         Dalmácii by ich bolo na kŕdle, keby bola v hostinci takáto produkcia.
   </p>
   <p>
    Bolo už deväť hodín — v našej Slatine teda už hodne neskoro, keď sme sa vrátili do
         kúpeľa. Idúc popri osvetlenej verande nášho hotela, museli sme prejsť špalierom. Všetka
         čeliadka stojí a díva sa na nás, akoby sme boli vypálili deväťdesiat dedín. Kelneri, ináč
         takí úslužní, až otrocky pokorní, dívajú sa na nás zlobne a bezočivo. Na otázku, či sú moji
         druhovia ešte v reštaurácii, sotva som mohol dostať odpovede. Kým sme nenakričali na nich a
         na gazdu, nechceli nijako prijať na seba lokajskú poníženosť.
   </p>
   <p>
    „Čo sa im to stalo? Vari ich čerti preleteli!“ žalujem sa starožitníkovi.
   </p>
   <p>
    „Špehujú nás, kto všetko bol vo Sv. Kríži,“ vysvetľuje mi on. „A keď vidia, že sme
         Slovania, myslia si, že nám ujde i takto…“
   </p>
   <p>
    „A čo špehujú? Vari to bude mať dáke následky?“
   </p>
   <p>
    „To nie,“ odpovedá on. „Iba kvôli dejepisu prídu naše mená do zoznamu prítomných.“
   </p>
   <p>
    „Veru tak,“ pokračuje starožitník. „Napätosť je i tu veľká. Nemci a Slovinci boria sa od
         rokov na tomto území húževnate a vytrvale — na život a smrť.“
   </p>
   <p>
    Zadivil som sa. Stopy takého zúfalého zápasu nepozorovať tu nikde. Všade mier, pokoj a
         poriadok. Všade ľud ten istý: tichý a trochu priľahostajný. „A to oni volajú zápasom na
         život a na smrť!“
   </p>
   <p>
    Proti magistrátu obecnému začala sa dvíhať opozícia ľudu. Ľud, ako skoro všade, i tu
         vedený je duchovenstvom. Videli sme i dnes vo Sv. Kríži. Tu v Slatine je nemecká škola, čo
         postavil Schulverein; vo Sv. Kríži zas veľkolepá budova školská pri kostole — to je škola
         slovinská. Tak sa prebudilo povedomie v ľude, páni na Gemeindenamte
    <sup>
     [
     <a class="footnote" href="#ftn.id2587326" name="id2587326">
      149
     </a>
     ]
    </sup>
    začali cítiť, ako sa im tratí pôda pod nohami. Prispela, ako mohla, na pomoc o „Curdirection“.
    <sup>
     [
     <a class="footnote" href="#ftn.id2587339" name="id2587339">
      150
     </a>
     ]
    </sup>
    Pokrstila každý kopec, ba každý dom, aby nezostalo nič slovinského. Kúpeľ,
         kedysi chorvátsky, premenila na čisto nemecký. „Vila Moller“, čo je na ceste do
         „Pöltschachu,“ pred piatimi rokmi volala sa ešte Croatenhaus.
    <sup>
     [
     <a class="footnote" href="#ftn.id2587358" name="id2587358">
      151
     </a>
     ]
    </sup>
    Nedáva zárobku domom, ktoré neposielajú deti do nemeckej školy. Neprijíma
         slúžok a posluhovačiek z domov, nakazených duchom národným. No ducha nemožno udusiť
         takýmito prostriedkami; povedomie sa šírilo čím diaľ, a tu, aby magistrát nepadol znezrady
         do rúk Slovincov, úrady sa odhodlali na zvláštnu operáciu. Obec rozdelili jednoducho na dve
         obce — nemeckú a slovinskú. Hranice týchto obcí vyzerajú, vraj, podivne — pokrútené sú sem
         a ta. Tu i tam vysiela jedna obec druhej rameno rovno do srdca, alebo žalúdka, sťa dáky
         čudný polyp, aby vytiahla stadiaľ svojho príslušníka. Inde zas jedna obec v druhej má svoj
         ostrov, väčší-menší, dľa toho, či gazda je dúži alebo tenký. A čo je divnejšie: tieto
         hranice sa pohybujú, podchvíľou sa menia pod vlivom okolností. A tak žijú tieto dve obce
         jedna pri druhej, a či skôr jedna v druhej cele rozdielnym životom: jedna akoby bola v
         Štajersku alebo Korutánsku na území slovinskom, a druhá dakde pri Berlíne. Iba že sa
         vynasnažuje i jedna i druhá, ako by mohla odorať, zaokrúhliť, pohltiť ostrovy, alebo
         rameno, ktoré má v svojom tele. Direkcia je v tom brutálna, robí na ľud nátlak materiálny —
         zemské úrady podporujú tiež Nemcov: kdežto hanblivé štátne vynasnažujú sa byť, aspoň naoko,
         nestrannými. Biskup v Maribore nenie práve vo vytržení nad účinkovaním svojich kňazov: ale
         ako zakročiť, keď sú všetci kňazi dobrí národovci? Dokedy bude trvať tento nerovný zápas?
         Pravdepodobne dlho. No o výsledku niet pochybnosti. Skončí sa tým, že vila na „Rosenhügeli“
         nebude sa volať „Volkschule“, ale „Ljudska šola“,
    <sup>
     [
     <a class="footnote" href="#ftn.id2587430" name="id2587430">
      152
     </a>
     ]
    </sup>
    alebo tak dákosi. Že sa tak stane, najlepšou zárukou je to, že ako sa kto môže
         zaobísť bez direkcie, začne svoje deti posielať do slovinskej školy.
   </p>
   <p>
    Také, hľa, prúdy sa valia pod hladkou hladinou rohićského zátišia. Títo tichí a ťarbaví
         ľudia bojujú vytrvale a húževnate. No ani oni sú nie vždy smutní. Keď zasadnú v hoteli Zur
         Post, rozkrákoria sa i oni. A keď vyjdú tak večerom podgurážení na ulicu, i oni sa oblapia
         okolo hrdla a spojenými silami poberajú sa domov, vyznajúc si lásku. „Ah, moj Fraňo dragi,
         duša moja!“
   </p>
   <p>
    Na prechádzkach sme stretávali každý deň deti, ako idú s kapsou do školy. Pod jazerom,
         kde ženské prali háby, zastavili sme raz taký kŕdeľ detí pred ôsmou ráno. Pozdravili nás
         zdvorile.
   </p>
   <p>
    „Ukáž, aké máš knihy,“ pýtam sa jedného zo zurvalcov. Uťahuje sa, vidno, že sa bojí.
   </p>
   <p>
    „Dám ti grajciar,“ sľubuje mu mlčanlivý. Takému vábidlu neodolá tu ani dieťa. Hoc dostal
         grajciar popredku na dlaň, neutiekol. A mohol, keby bol chcel. Ako statočný občan, drží
         slovo. Zložil kapsu a otvoril ju. Bridlicová tabuľka, písanky a či úlohy, zošit na
         kreslenie, potom kniha v obliečke a pri nej druhá bez obliečky. Na nej nápis: „Računica za
         ljudske šole“
    <sup>
     [
     <a class="footnote" href="#ftn.id2587492" name="id2587492">
      153
     </a>
     ]
    </sup>
    — počty teda. Krem týchto vedeckých vecí je tu kaval chleba, nie práve
         čierneho, a čosi v papieri, ktorým prebíja masť dosť hodným fľakom. Nuž merindu si nosia,
         lebo do predvečier ďaleko.
   </p>
   <p>
    Ku koncu sezóny mali sme ešte jednu slávnosť: „Internacionálny lawntennis-match“. Nie
         blázon! Vzdor internacionálnosti považujem ju za „našu“, lebo nebolo dňa, aby sme neboli
         išli pozrieť k lawntennisu. Pomaly sme spoznali skoro všetkých hráčov. No najväčšmi nás
         zaujímali naše dve amazonky a ich spoločník, gymnazista. Druhí beztoho vystupovali len
         viac-menej ako hostia. Sám pán direktor len kedy-tedy si zafušoval.
   </p>
   <p>
    Na ozname stojí, že víťaz dostane zlaté hodinky s retiazkou a dáma zlatú medailu s
         nápisom, vyloženým briliantmi. My sme držali temer za isté, že jedna z amazoniek si odnesie
         hlavnú odmenu. Chodili síce i druhé dámy si zahrať, no ani jedna z nich nemala tej
         náruživosti k hre ako mladšia a tú imponujúcu istotu ako staršia amazonka.
   </p>
   <p>
    Z pánov okrem gymnazistu bolo kandidátov hodne. Tak hneď poručík so štetôčkami. On hrá
         dobre, ibaže má nešťastnú obyčaj, že i v hre zalomí hlavu a pozerá nadol, či sú štetôčky na
         mieste. No ktovie, či v ostatný okamih ich nenechá, aby celú pozornosť mohol venovať hre?
         Druhý je môj krajan vo francúzskom golieri a dlhočiznom, širokom kabáte, vlastne
         peštianskom vreci, o vysokých podpätkoch. Je to dlháň, čierny, s divokým pohľadom. Keď má
         odraziť loptu, pokľakne a tak sa prikráda k nej, akoby sa bál, že sa ho naľaká a utečie.
         Strúha pritom hrozné grimasy a pozerá divoko, akoby závisel od zdaru osud Európy. Na zápasy
         prišiel, ako vidno, naschvál, akýsi cudzinec, ktorý hovorí len po francúzsky. S amazonkami
         hral dve partie, stisnúc im pred hrou a po hre sportsmansky ruku. Hrá dobre a precízne, no
         prekáža mu široký biely klobúk, na ktorý drží toľme, že sa ho nemôže zriecť ani pri hre.
   </p>
   <p>
    Tri-štyri dni pred zápasmi prikvitla do Slatiny nádherná štvorka — prvá, čo som ju tu
         videl. Brička vyzerá ako fantastická truhla o štyroch kolesách; šíry koní plné sú
         cafrangov, ktoré sa opáľajú. Na zadnom sedisku je kočiš v bielej maďarskej širici, s
         klobúčkom o vysokej partici a širokou lengajúcou stuhou. Na prvom sedisku sú dvaja mladí
         ľudia, z ktorých jeden, akiste sám gazda, i drží opraty svojej netrpezlivej štvorky.
         Prišiel teda i chorvátsky magnát do Rohića ukázať svoju štvorku. V ten istý deň sme ho
         videli na lawntennise hrať s našimi amazonkami a gymnazistom. Mladšia je hrozne rozčúlená,
         robí veľké chyby. Staršia, pri ktorej hrá mladý aristokrat, je zhovorčivá, bezpečná a
         vyniká svojou ľahkosťou. Gróf vyzerá veľmi statne v bielych šatách a nohaviciach do kolien.
         Bárs je na svoj vek hádam pritučný, skáče veľmi obratne a, ak chce, hrá znamenite. Lopatou
         narába virtuózne, bárs na rukách má rukavice. Pre ne sa, hádam, i toľme potí. Keď má biť,
         vezme do ľavej ruky najmenej štyri lopty a posiela ich jednu za druhou, už ako príde.
         Odbíja chytro a neraz nadstaví lopte miesto lopaty svoju malú nohu v elegantnej topánke a
         lopta odletí a nepadne nikdy do siete alebo za métu. Vidno, ako je on zbehlý v hre, ale mu
         nezáleží na nej. Po dvoch partiách sa utiahol a prisadol k tretej sestre. Jeho miesto
         zaujal mladý barón, jeho druh. Je to pravý typ barónsky. Keď počúva, drží ústa pootvorené a
         hovorí nosom. Jeho nemčina je štajerská, kdežto jeho priateľ, gróf Kalman, hovorí nemčinou
         literárnou, ako každý plnokrvný Chorvát. Bárs barón mnoho skáče, nesmierne sa potí, jeho
         hra ani zďaleka nedá sa porovnať s grófovou.
   </p>
   <p>
    Po hre staršia amazonka zavolala na slečnu, ktorá sa poberá s matkou hore alejou a ktorá
         tiež často príde si zafušovať ta do ohrady: „Amálie, či sa ty nezúčastníš v matchi?“
   </p>
   <p>
    „Ja neviem,“ odpovedá ona nerozhodne. „Netrúfam si.“
   </p>
   <p>
    „A vyplatí sa,“ prehovára ju blondína. „Medailón je ozaj krásny. Videla som ho na
         direkcii.“
   </p>
   <p>
    „Neviem ja. A vy?“
   </p>
   <p>
    Mladšia zunovala toľko mlčať, ozvala sa miesto sestry ona. „My nie. Prídeme sa len
         dívať, ale uchádzať sa nie.“
   </p>
   <p>
    „A prečo?“ spytuje sa ona udivená.
   </p>
   <p>
    „Pre nič zvláštneho — len tak, zo zásady…“
   </p>
   <p>
    Slečna kývla hlavou, snáď na pozdrav, a poberá sa dohora. Môj mlčanlivý zazlieva
         mladšej, čo prvej povedala, keď sa dozvedel obsah toho rozhovoru. „To mohla držať pre seba
         a nehovoriť. Teraz sa budú i druhé okúňať.“
   </p>
   <p>
    No jeho obava sa nesplnila. V nedeľu o štvrtej bolo okolo lawntennisu všetko zaplnené.
         Dva rady lavíc obsadené sú divákmi. Dámy v toaletách nádherných, medzi nimi vynikajú obe
         amazonky a ich dve sestry — jedna už vydatá — v jednakých šatách a plochých klobúkoch. My
         máme miesta v druhom rade, pred nami sedí elegantná Záhrebčanka s mužom a naším príčinlivým
         Jankom. Doniesol elegantnej susede kyticu ruží, ktorá ich stokla za pás. Okolo amazoniek je
         ich obyčajný dvor. Z druhej strany je mohutná skupina Talianov, vlastne židov z Triestu a
         Poly. Krajanov vídať už málo, kde-tu malá osihotená skupinka. Madona vyniká i dnes, pozerá
         naivne na tento elegantný svet spod jednoduchého širokého slameného klobúka, akoby len
         včera bola vyšla z kláštora.
   </p>
   <p>
    „Lawntennisplatz“ vyzerá slávnostne. Sluha ho vyhladil váľkom, poubíjal, zabielil méty,
         povytrhával chĺpky pažite, ktorá sa počínala chytať piesku, a plot ovešal zástavkami,
         všetko vo farbách štajerských. Tribúna pre jury je vystavená za plotom. Na nej sú zástavy
         nielen zemské, ale i veľká cisárska. K tribúne tejto obracajú sa pohľady tých, čo idú
         zápasiť, ale i naše. Tam už zaujali miesta vážne osobnosti, členovia jury: major talianskej
         artilérie, rektor jednej uhorskej techniky, veľkokupec a jeden lekár. Takto zhromažďuje
         všemohúci šport rôzne stavy pod jednu zástavu! Bolo komické, s akou vážnosťou konferujú
         medzi sebou títo páni, akoby od nich závisel osud celej Európy. Pán major sa s dôležitou
         tvárou prehrebá v hŕbe aktov; kto by si pomyslel, že taký internacionálny lawntennis-match
         v Rohići vyniesol toľko dôležitých aktov na svetlo božie!
   </p>
   <p>
    Udrela štvrtá hodina, major dal znak a kandidáti pristúpili k tribúne ťahať svoj žreb. A
         že ich je dvanásť, budú sa hrať tri partie po štyroch. Od tohoto ťahania záleží všetko: i
         najlepší hráč môže podľahnúť, ak mu osud nadelil babráka za spoločníka. Práve pri týchto
         závodoch sa to ukázalo.
   </p>
   <p>
    V prvej partii mal miesto pán direktor. S ním je šuhaj asi sedemnásťročný, hráč najlepší
         zo všetkých. V celej partii neurobil chyby; často priskočil direktorovi na pomoc, ktorý hrá
         dľa pravidiel, ale nešťastne. Nie div, že partiu prehral pán direktor i jeho výtečný
         spoločník. Ich protivníci, oba slabší hráči než direktorov spoločník, ostali víťazmi. V
         nasledujúcej partii boli dvaja páni a dve dámy. S naším gymnazistom hrá guvernantka, dáma
         staršia, s hranatými pohybmi, proti poručíkovi, ktorý doniesol predsa svoje štetôčky. I
         teraz zalamuje hlavou a pozerá dolu na ne. Gymnazista hrá obozretne; spoločnica mu pomáha
         dobre — poručík so svojou dámou stratili bitku a hneď vyšli na násyp medzi divákov. Tretia
         partia sa skončila chytro. Cudzinec so širokým klobúkom prehral a odsťahoval sa
         chladnokrvne na násyp.
   </p>
   <p>
    Medzi dvoma víťaznými dámami nastal rozhodujúci zápas o palmu víťazstva: je to
         guvernantka so svojou chovanicou v krátkych sukničkách. Diváci už dávno rozhodli. Keby
         prišlo na hlasovanie, prisúdili by odmenu žabe. Každý jej žičí tento triumf proti
         ambicióznej starej dáme. No zápas je dlhý, nerozhodný. Dievča sa rozčúlilo a robí chyby. V
         obecenstve šomranie. No zrazu sa vzchopilo — odrazilo jeden raz loptu veľmi zručne. Divákov
         zelektrizoval úspech, začali tlieskať. Dievča sa zobralo, začalo si dávať pozor, a starú
         dámu znechutila všeobecná škodoradosť. Pochybila dakoľko ráz a partia sa skončila
         víťazstvom žaby. Všeobecné tlieskanie, jasot — zahanbené dievča utiahlo sa za arénu,
         guvernantka nafúkaná stratila sa kdesi v hore.
   </p>
   <p>
    Medzi štyrmi víťazmi tiež nastal nový zápas, dvaja proti dvom. Gymnazistov spoločník
         nevyniká. No zato on sám postavil sa k sieti a nadstavuje svoju lopatu letiacej lopte.
         Nikdy nehral tak chladnokrvne, s toľkou istotou a bravúrou. Máloktorú loptu prepustil a
         odráža ju tak perfídne, že sa nikdy nevráti blízko k protivníkovi. Tí spotení skáču sem a
         tam, no často priskočia po nečase, keď lopta už odskočila. Keď tĺkol gymnazista, protivníci
         tiež probujú jeho taktiku. Môj krajan, dlháň s divokým pohľadom, loví loptu v letku — no
         lopta mu neraz prebrnkne popri lopate a dopadne k zemi, kde ju musí loviť jeho druh. Krajan
         opustil arénu ustatý, spotený i so svojím druhom, a víťazom ostal gymnazista a jeho
         spoločník.
   </p>
   <p>
    Medzi gymnazistom a jeho súdruhom bol už len krátky zápas. On sa drží i teraz svojej
         taktiky a o päť minút bol už víťazom. Oduševnený potlesk a jasot zo všetkých strán. Zo
         skupiny amazoniek sa ozýva: „Bravo!“ Mladšia, ktorú toľko ráz najedoval, mácha mu ručníkom,
         Janko a celá skupina okolo neho volá mu: „Živio!“ Naša skupina im tiež pomáha. Lebo čo ako,
         gymnazista je zo Záhrebu a predsa je len Chorvát, hoc sa s amazonkami nezhovára inakšie ako
         po nemecky, je „našej hory list“, ako podotkol pán otec nášho Janka.
   </p>
   <p>
    Po ukončených zápasoch utvorila sa zaraz partia z víťazov i premožených. Zas sú
         priatelia, ako sa svedčí na ľudí civilizovaných. Trpkosť, ak jej i čo ostalo na dne srdca,
         treba premôcť, nedať ju znať na sebe. Obecenstvo sa díva, slnce prihrieva, kapela na lúke
         vyhráva najvyberanejšie valčíky. Môj mlčanlivý sa podvihol; zunovala sa mu hra i dlhé
         sedenie. Spod jazera pozrieme nadol a pohľad je ozaj veľkolepý. Pod vysokými bukmi sedí
         pestrý zástup, sťaby záhon rozkvitnutého maku.
   </p>
   <p>
    „Mali by ich fotografovať,“ riekol mlčanlivý. „I ja by si kúpil taký obrázok.“
   </p>
   <p>
    Kúpili by si ho i druhí, no podnikavý pán Mosinger neprišiel na taký dobrý nápad.
         Nepozostáva, iba sa popásť očima na pestrom obraze, prv než sa rozplynie, rozpadne na
         atómy, aby sa už nikdy neutvoril v tejto podobe, v tom istom zložení. Veď i toto je len
         okamih, ako všetko v živote pozostáva len z takýchto okamihov; ba i život sám trvá len
         okamih a pominie.
   </p>
   <p>
    Medzi „naše“ slávnosti treba zarátať i 15. august — veľký katolícky sviatok. Zvonček na
         kaplici podchvíľou vyzváňa — z prítomných kňazov ani jeden nechcel ostať bez omše. I hostia
         tiahnu do kaplice, mnohí so svojou čašou v ruke. Keď sme vypili pod verandou kávu, pobrali
         sme sa i my do kaplice. Môj mlčanlivý pocítil, že ho ta ťahá čosi, ja som ho odprevadil.
         Keď sme vystupovali, starý kňaz práve končil omšu. Čo je neobyčajné — miništruje mu nie
         kostolník, ale druhý kňaz. A ešte zvláštnejšie, že oba bočné oltáriky sú prázdne. Kaplica
         je plná, ledva sa môžeš pretisnúť. Obecenstvo sedí nielen v stoliciach, ale i v kreslách,
         ktoré kostolník bol odkiaľsi dopratal. Vidno tu naše amazonky s otcom, rodina
         Strossmayerova s pánom podmaršalom v čele, i celý krúžok Strossmayerov. Keď sa obrátil k
         svetu, zvestujúc: „Ite, missa est,“
    <sup>
     [
     <a class="footnote" href="#ftn.id2587942" name="id2587942">
      154
     </a>
     ]
    </sup>
    potvrdená bola naša predtucha, že omšu odslúžil slávny starec z Djakova.
    <sup>
     [
     <a class="footnote" href="#ftn.id2587957" name="id2587957">
      155
     </a>
     ]
    </sup>
    Bolo nám ťažko, že sme ju zmeškali, nepripojili sa k týmto ostatným, ktorí, hoc
         i po nemecky hovoria, ale cítia predsa len chorvátsky. No zas nás pozdvihlo nesmierne, keď
         biskup kľakol pred oltár a začal odriekať po chorvátsky. „Zdrava Marija…“ Zhromaždenie v
         chóre doprevádza jeho modlitbu, či i amazonky — nedá sa vyrozumieť. O dva dni sme utratili
         túto ozdobu Rohića, túto stálicu, ktorá sa skvie na chorvátskom nebi vždy v jednakom lesku,
         stále a neohrožene, ktorú nič nemôže pohnúť, ani zhodiť, ktorú nič nemôže zatieniť. Chcel
         tento sviatok odbaviť v rohićskom zátiší, v tichosti a bez hluku a potom už zastať poznove
         na postati, k novým zápasom a novým útrapám. Ani tu nepožíval úplného pokoja. Hnali naň zo
         všetkých strán pre ústav sv. Jeronyma. No nebolo na ňom pozorovať, že ho to mýli alebo
         trápi. Skôr býval ducha veselého a očakával každého svojou dobrotou a vľúdnosťou. V
         maďarských novinách zas dorážali naňho, že nedovolil v svojej diecéze vyučovať náboženstvo
         po maďarsky deti železničných úradníkov, medzi ktorými jest hodne rodených, ale ešte viac
         umelých Maďarov.
   </p>
   <p>
    S ním odišiel i arcibiskup Milinović do svojho horúceho Baru, profesor Smičiklas a temer
         celý krúžok, s ktorým sme ho vídali na prechádzkach. Zostal iba sám pán podmaršal so svojou
         rodinou v tom istom „Wienerhause“.
   </p>
   <p>
    V tých dňoch sa prihodila veľká premena i v „Milchhale“ Heebovej. V jedno popoludnie
         stretneme, ja i mlčanlivý, Micu, vyparádenú, načuchranú, v klobúku a pod slnečníkom. Čo to
         znamená, táto prechádzka? Pristúpila k nám, a ako takým priateľom, rozpovedala, že dnes
         večer ide nazad, do Viedne.
   </p>
   <p>
    „A čo sa stalo?“ pýtam sa jej.
   </p>
   <p>
    „Dala som im výpoveď pre zlé zachádzanie,“ vysvetľuje nám ona. Usmial som sa na tej
         výpovedi a na zlom zachádzaní. V takých pádoch, ako známo, treští vždy pán. „Nie som
         otrokyňa, aby musela všetko strpieť,“ rozhorčuje sa Mici a oči jej svietia. „Svet je veľký
         a služby sa nájde všade.“
   </p>
   <p>
    „Bez otázky!“ prisviedčam jej ja. „Boh neopustí spravedlivého svojho, hovorí Písmo.“
   </p>
   <p>
    „Ľutujem, že odchodí,“ preriekol mlčanlivý, keď vyrozumel, o čo tu ide. „Naozaj! Naučila
         sa načítať do desať!“
   </p>
   <p>
    „Nebojte sa, nájde ich ona vo Viedni, čo ju naučia načítať i do sto. Ostatne,“
         vysvetľujem mu ja, „tieto osoby nerady majú dlhé výpočty. Im stačia i počiatky matematiky.
         A čo je zvláštno, málokedy sa potknú vo svojich kalkuloch.“
   </p>
   <p>
    Mlčanlivý sa rozosmial a Mici sa nadurdila, keď som jej vysvetlil náš rozhovor. Doložila
         len toľko:
   </p>
   <p>
    „Neverte, ak by sa čo hovorilo. Ľudia sú zlomyseľní — bude sa všeličo hovoriť, ja viem.“
   </p>
   <p>
    „Nebojte sa, my vás budeme zastávať.“
   </p>
   <p>
    Takto ubezpečená odobrala sa od nás so srdečným „Adijo!“ Vysmiata ani zora poberá sa
         dolu alejou.
   </p>
   <p>
    15. augusta je hostina v Sv. Mare, blízkej dedine — alebo ako ju volajú tu, v Šmaraj.
   </p>
   <p>
    „Čo budeme takto hlivieť?“ rozčuľuje sa starožitník. A veru nemá prečo hromžiť, že by on
         hlivel. Päť hodín denne robí prechádzky, správnejšie pešiacke dostihy po okolitých vrchoch.
         „Darmo je — treba sa hýbať; načim vidieť, čo sa vidieť dá. Roztriasať túto melanchóliu po
         svete. Nech sa on s ňou trápi.“
   </p>
   <p>
    „Tak je,“ prisviedčame my, čo podnikavejší. „Poďme do Šmaraj.“
   </p>
   <p>
    „To je v poriadku!“ teší sa náš starožitník. „Len príležitosť pohľadať. Popoludní sa
         vyvezieme a večerom sa vrátime. Nájdeme tam sveta zo všetkých strán. I z Chorvátska.“
   </p>
   <p>
    Vybral som sa ja pohľadať príležitosť. Najľahšie ju, pravda, dostať na direkcii — no i
         direkcia by ju musela hľadať ako ja: a mne je to i zábava a direkcii obtiaž. Dľa návodu
         starožitníkovho šiel som na „Gemeindenamt“ — tam, vraj, majú najlepšie povozy naporúdzi.
         Prijal ma syn pána richtára a v literárnej nemčine, nie štajerčine — mi vysvetlil, že sú
         všetky povozy už objednané. Poradil mi, aby šiel na „hotel zur Post,“ hádam tam budú mi
         môcť vyhovieť. Tu mi náš hotelier oznámil, že sú jeho povozy zadané na dnešok i zajtra.
   </p>
   <p>
    Pri obede sme uzavreli, že výlet urobíme zajtra, a ja som šiel objednať príležitosť na
         „Gemeindenamt“.
   </p>
   <p>
    Pred večerom nám oznámil pán profesor celkom lakonicky:
   </p>
   <p>
    „Z vášho výletu nebude nič.“
   </p>
   <p>
    „A prečo?“
   </p>
   <p>
    „Lebo to tento haranguje,“ ukázal na starožitníka.
   </p>
   <p>
    „A aká je v tom prekážka?“ durdí sa starožitník.
   </p>
   <p>
    „Uvidíte, bude lejak,“ odpovedá pán profesor cele flegmaticky. „To je vždy tak, keď sa
         on dakde vyberá.“
   </p>
   <p>
    „Uvidíme a práve zato pôjdeme,“ zastrája sa starožitník.
   </p>
   <p>
    Začali sme sa čítať, koľko nás je, a tu vysvitlo, že okrem nás troch a starožitníka je
         tu i mladý sekretár biskupa z Dalmácie.
   </p>
   <p>
    „Piati sme,“ začal som ja mudrovať, „a v koči majú miesta len štyria. Čo urobíme?“
   </p>
   <p>
    „Jeden vysadne na kozlík,“ rozhodol starožitník, „a koniec veci.“
   </p>
   <p>
    „Na kozlík — hostia z kúpeľa a k tomu dvaja kňazi. To je trochu neobyčajné,“ začal som
         ja vykrúcať. Konečne som sa vytasil s návrhom: „Viete čo — ja by mohol jazdiť. Direkcia má
         mulíc a mulov, koľko len chcete pod sedlo.“
   </p>
   <p>
    A skutočne oddávna ma pokúšalo zajazdiť si raz dochuti. Direkcia má päť-šesť mulov dobre
         vycvičených pod sedlo. Vidím, i deti sa odvážia vysadnúť na ne: prečo by nie ja, ktorý viem
         i zadriemať v sedle? No samému ísť na také výlety nenie práve zábavné, a keď som čo
         spomenul mlčanlivému, ten ma jednoducho okríkol: „Ja som prišiel zotaviť sa do kúpeľov a
         nie krky lámať na cudzích muloch. Pritom ja zo zásady nejazdím iba na svojich muloch, a
         toho pôžitku dostane sa mi v hojnosti, keď prídem domov.“
   </p>
   <p>
    Starožitník schválil môj úmysel bez všetkých okolkov. Ale mlčanlivý sa zachmúril.
         Kedy-niekedy vyrukoval i s námietkami. Výlet nenie silená vec, aby sa kto vystavoval
         zjavnému nebezpečenstvu. On aspoň sa vždy dosiaľ stránil bláznivých podnikov a i na budúce
         nechce byť svedkom, ako sa lámu väzy, alebo ruky. On radšej ostane doma, než…
   </p>
   <p>
    Nepozostávalo mi, iba sa zriecť môjho plánu a pripraviť sa, že zajtra miesto v sedle
         budem sa rozhadzovať na kozlíku.
   </p>
   <p>
    „Čo sa preto hádate!“ vysmieva nás pán profesor. „Zajtra nepôjdete nikam — všetky hádky
         nemajú zmyslu.“
   </p>
   <p>
    Ráno sadla hmla na Rohić, že preniká až do špiku, a predpoludním bolo počasie utešené.
         Vracajúc sa z obeda, stretli sme zas pána profesora a vysmievali ho, čo je za prorok.
   </p>
   <p>
    „Kedy sa budete hýbať?“ pýta sa on.
   </p>
   <p>
    „O pol piatej.“
   </p>
   <p>
    „No o pol piatej bude celkom iste dážď!“ tvrdí on chladnokrvne.
   </p>
   <p>
    „Dnes ráno bola hmla na Rohići,“ odporujeme my.
   </p>
   <p>
    „Ktorej on nevidel,“ dokladá starožitník, „lebo leňoší do deviatej.“
   </p>
   <p>
    „Hmla nerozhoduje, keď sa on zberá na výlet,“ dokončil pán profesor svoje mudrovanie.
   </p>
   <p>
    „Oh, ty kaňa! Ustavične zovie dážď, keď by sa mal hýbať,“ durdí sa starožitník.
   </p>
   <p>
    Moji druhovia si šli odpočinúť, a ja, ako obyčajne, šiel som do kaviarne. O štvrtej idem
         po nich a po kepeň. Tu mi odovzdala naša pečlivá tante poštu. Môj mlčanlivý našiel medzi
         druhými listami i kartu z Viedne.
   </p>
   <p>
    „No, konečne!“ zvolal natešený. „Tí dvaja predsa len nezabudli na nás vonkoncom.“
   </p>
   <p>
    „Ktorí dvaja?“
   </p>
   <p>
    „Kanonik i dekan. Tu je ich karta z Viedne.“
   </p>
   <p>
    Opisujú svoju cestu, žalujú sa na Viedeň, že im povozy a koče nedajú spať, že je
         horúčava veľká, horšia než v Dalmácii. Naostatok vystríha nás pán kanonik: „Starožitníka
         neslúchajte. On vás bude navádzať na všakové výlety — ale vy sa nedajte. Umoril by vás…“
   </p>
   <p>
    Išli sme na mlieko a stadiaľ rovno pred hotel, kam má zatiahnuť náš kočiar. Nenašli sme
         ani koča, ani spoločníkov. Zasadli sme do parku a čakali.
   </p>
   <p>
    Onedlho prišiel pán sekretár a kedysi pred piatou starožitník s kepeňom a klobúkom v
         tyle. Hlavu dvíha hrdo dohora a akoby s výsmechom hľadí cez svoje tmavé okuliare na tento
         svet.
   </p>
   <p>
    „Čo — koča ešte nieto?“ hnevá sa on. „Mal prísť o pol piatej — či je tak?“ pýta sa ma.
   </p>
   <p>
    „Tak je.“
   </p>
   <p>
    „A predsa ho nieto! Čo to znamená?“
   </p>
   <p>
    „Že ani my sme sa nezišli o pol piatej,“ uštipol som ho ja.
   </p>
   <p>
    No on len šomre na koč, my mu pomáhame. Naostatok poslali sme „Commissionära“ a
         „Gemeindenamt“. Ten nám zvestuje:
   </p>
   <p>
    „Koč sa práve vrátil z Poltschachu — o chvíľu je tu.“
   </p>
   <p>
    A skutočne neprešlo päť minút a koč zahurtoval pred hotelom. Keď sme ho obstali, vidíme
         chodníkom od vily Moller pána profesora, ako kráča svojím ležérnym krokom.
   </p>
   <p>
    „Teda vy idete!“ pýta sa nás s úsmevom.
   </p>
   <p>
    „Ako vidíš!“ odpovedá starožitník. „Vzdor lejaku!“
   </p>
   <p>
    „Pozrite — čo je to tamto?“ ukazuje nám k západu.
   </p>
   <p>
    Nuž nemožno tajiť — dvíhajú sa biele komíny a na spodku horizontu pod komínmi sa černejú
         ich solídne fundamenty.
   </p>
   <p>
    „Inými slovami to znamená: o hodinu je dážď, vy zmoknete do nite.“
   </p>
   <p>
    „Aký prorok! O pol piatej malo liať ako z kíbla!“ vysmieva ho starožitník.
   </p>
   <p>
    „Teraz si prečítajte toto,“ vyťahuje môj mlčanlivý kartu z Viedne a podáva ju pánu
         profesorovi.
   </p>
   <p>
    Ten, keď prišiel na poznámku o starožitníkovi, rozosmial sa chutne.
   </p>
   <p>
    „Nuž áno — poznajú ho i vo Viedni. Ten kanonik musí byť človek veľmi ostroumný.“
   </p>
   <p>
    Kartu prečítal i starožitník a musel sa rozosmiať.
   </p>
   <p>
    Medzitým zďaleka zadunelo temno, zhlboka. Komíny rastú, čierne fundamenty sa šíria. Pán
         profesor sa rozosmial.
   </p>
   <p>
    „Dážď je teda tu!“
   </p>
   <p>
    Mlčanlivý si vydýchol. On nejde, lebo vec je zjavná, že búrka je tu. On veru nejde
         zmoknúť a druhým tiež lepšie, keď ostanú suchí. Pritom je päť hodín, o dve hodiny bude noc
         a on po noci vôbec zo zásady necestuje. Koniec všetkého bolo, že sme koč vrátili do
         „Gemeindenamtu“ s poznámkou, že výlet je nemožný pre búrku.
   </p>
   <p>
    Odniesli sme kepene do „Füllhausu“, trochu zronení, a vybrali sa na lawntennis ako
         obyčajne v túto hodinu. No sotva sme sadli, už padli prvé kvapky. Keď sme prišli pod
         verandu kaviarne, začalo odrazu šústať. Splašení hostia zbehávajú sa zo všetkých strán i
         dámy dvíhajú sukne, ktoré lupkajú po pätách. Mlčanlivý sa usmieva, on sa kochá v tomto
         vodnom obraze. Dávno nebol taký spokojný sám so sebou ako dnes. Pokyvuje hlavou a povráva
         si: Áno — áno. Opatrnosti nikdy nezbýva. No — čo by sme si počali dakde v poli? Zahynuli by
         sme. Ďakujte vy profesorovi a mne! A mne ten výlet hneď spočiatku nebol po vôli — ale som
         vám nechcel kaziť vôľu. Kvôli spoločnosti sa i fratar oženil. No boli by sme vyzerali! Či
         by nás bolo doriadilo!“
   </p>
   <p>
    V tú chvíľu hrmí hlavnou alejou dakoľko zatvorených kočov, nabitých výletníkmi. No tým
         tamdnu je ľahko. Tu zas frčí kočiarik, v ňom zapriahnuté muly. Ani tu nemôžu zatajiť svoju
         zaťatosť. Hlavy prihli nadol a nechcú sa hýbať, iba čo ich strach ženie napred. A zas muly
         osedlané, na nich jazdia rytieri smutnej postavy, zmoknutí ani myši. Celá veranda vypukla v
         smiech nad podivným pohľadom.
   </p>
   <p>
    „Takto by ste sa boli vracali,“ ukazuje na jazdcov. „To sú vaše fantázie — pozrite, aký
         koniec!“
   </p>
   <p>
    O ôsmej večer, keď sme prišli do hotela na večeru, nebo bolo zas vyjasnené. Všetci sme
         boli natešení, myslím, nad tým, že sme vyhli dnešnému kúpeľu. Po večeri sme sa zišli s
         pánom profesorom a starožitníkom.
   </p>
   <p>
    „No, či sa opovážite kedy s ním dakam?“ spytuje sa pán profesor. „Či ste videli?“
   </p>
   <p>
    „Dnes naozaj nebol by sa nazdal,“ odpovedá mlčanlivý.
   </p>
   <p>
    „S ním sa končí každý výlet takto. Ja zajtra odchádzam a zanechávam vám jednu radu.
         Majte pred očima výstrahu pána kanonika. Nedajte sa zviesť!“
   </p>
   <p>
    „Tak — tak!“ prisviedča starožitník. „A my práve preto pôjdeme čím skôr na výlet. Keď
         nebude tu teba, budeme bezpeční. Vy neviete: to vám je černokňažník. Kade preletí, tam
         búrka. Keď ty odídeš, nastanú lepšie časy.“
   </p>
   <p>
    Pán profesor odišiel s krúžkom Strossmayerovým, no my sme predsa nepomýšľali na výlety.
         Až keď pribudli noví druhovia zo Zadra, začali nás, menovite expanzívny — znovu podkúšať.
   </p>
   <p>
    „Čo budeme takto hlivieť!“ zvolal hneď v prvý večer. „Či sme došli sem vylihovať a či sa
         pozabaviť trochu? Čože bude z nás takto, per bacco!
    <sup>
     [
     <a class="footnote" href="#ftn.id2588553" name="id2588553">
      156
     </a>
     ]
    </sup>
    Len sa neoddávať melanchólii! Ja som nie mladík, ale chcem každý deň mať svoj
         výletík. Koľko-toľko: ale zábavy treba. A potom tá zábava je z najlacnejších. Ja napríklad
         pôjdem pešky — koča mne netreba, dosť sa nasedím doma. Na to som tu, aby povyťahoval nohy a
         preventiloval pľúca…“
   </p>
   <p>
    V udivení sme počúvali tohoto revolucionára. Jeho nové náhľady vyvolali v našom zátiší
         novú éru. On je všade, pri zábavách a predstaveniach. Hrá sa na kolkárni a pije
         „Styriaquelle“ a „Tempelquelle“ dovedna. I to nie na lačné srdce, ako druhí smrteľníci, lež
         pri čiernej káve, „tak miesto vody. Veď i toto je len vodička.“ Pri obede zas pije
         „Tempelquelle“ s vínom a vypije i pohár piva pritom, ba dáva si nosiť múčniky i ovocie bez
         výberu. Keď som mu podotkol, že obe vody sa nemajú piť odrazu, zahriakol ma. „Obe sú tu,
         jedna od druhej ani tridsať metrov, a znášajú sa. Keď sa znášajú pod zemou, nech sa znášajú
         i v mojom žalúdku. A potom vy ste v týchto veciach trochu onô… naivní. Viem ja, čo sú
         „Brunnenarzti“ za čeliadka! Keby povedali: obe sú jednaké, môžu sa piť tak a tak — boli by
         zbytoční tu. Zato nastavali pravidiel a priehradok a vymysleli to, čo sa volá „z prípadu na
         prípad…““
   </p>
   <p>
    No expanzívny sa udomácnil a zostalo všetko pri starom. Tých ohromných výletov ani on
         nerobil. Ba nebol ešte ani len na Janine. Obletuje i on najviac v parku a okolo kaviarne.
   </p>
   <p>
    Muly a mulice vyšumeli i mne z hlavy. Videl som na vlastné oči, čo sú to za mršiny.
         Stalo sa to po našom prekazenom výlete do Šmaraj. Gospodična Vera sa zobrala, že ide
         odcestovať. Schodila Rohić, poodberala sa od známych, ktorých má mnoho medzi Chorvátmi.
         Každý, ako sa vidí, banuje za veselou, driečnou slečnou. No najväčšmi predsa, tak sa aspoň
         zdá, náš Janko. On prišiel na originálny nápad, naozaj umelecký. Namaľoval krajinu, lenže
         ju vzal kdesi zo Slavónie. Rovina, na nej vŕby, a cesta sa krúti popri potoku do nekonečnej
         diaľky. Tá dlhá cesta a odchod slečny Very, ako sa to zhoduje! A k tomu, ako vysvetlenie,
         pod obrazom stojí nápis: „Sretan put!“ Dal on osedlať mula, najkrajšieho v Rohići. Obraz mu
         priviazal zo strany na sedlo; ostatok sedla, ako i hrivu a šiju, dekoroval kyticami a
         vencami. Mršina vyzerala naozaj pekne, a povedomá svojej krásy, nosí veľkú hlavu s dlhými
         ušami dovysoka. Chodí za Jankom ako psík; bezpochyby ju privábil cukrom, alebo žemľami,
         lebo mu podchvíľou ofukuje vrecko.
   </p>
   <p>
    Po obede zatiahol vozík slečny Very pred direkciu. Okolo neho zišla sa hŕba Chorvátov, i
         náš Janko je tu so svojím mulom. Poodberala sa od všetkých a Janko sňal zo sedla dve krásne
         kytice ruží a položil do kočiara. No vtom sa mulovi prihodilo čosi. Začal sa rehotať a
         vytrubovať ako cele všedný somár. Pár skokmi našiel sa pri koňoch a nedajbože ho odlúčiť.
         Janko ho ťahá za uzdu, ale on kope a vyhadzuje tak komisne, že sa rozpŕchla celá
         spoločnosť. Janko sa drží, slečna Vera kričí, aby nechal tak — no Janko nie. Začal sa
         čertovský tanec pred direkciou a Janko by bol odkvapol do blata, nech nepriskočia sluhovia
         z direkcie a nezadržia rozharcovanú potvoru. Horko-ťažko mu sňali obraz a odviedli
         rebelanta do stajne. I cestou sa krúti, spína a trúbi — nasilu sa chce vrátiť, snáď
         odprevadiť slečnu Veru.
   </p>
   <p>
    Prišli mi na um múdre reči môjho mlčanlivého! „Opatrnosti nikdy nezbýva.“ Umienil som
         si, že radšej budem na kozlíku, než v sedle takej nezbednej mršiny.
   </p>
   <p>
    Konečne dožili sme sa i výletu. Dakoľko dní pred odchodom z Rohića dohovorili sme sa, že
         pôjdeme na Donatiberg,
    <sup>
     [
     <a class="footnote" href="#ftn.id2588702" name="id2588702">
      157
     </a>
     ]
    </sup>
    vrch divotvorný, z ktorého sa dá vidieť sedemdesiatsedem krajín, až po biely
         Záhreb.
   </p>
   <p>
    Neodkladali sme dlho, hneď na zajtra sme objednali dva koče: jeden na poludnie, druhý na
         tretiu hodinu po obede. V prvom pôjdu starožitník, oba Zadrani a pán sekretár biskupský. V
         druhom my traja nerozluční. Kým my budeme po obede odpočívať, za ten čas oni vyštverajú sa
         na končiar a pozrú, či biely Záhreb jestvuje ešte a či nie. My im prídeme oproti do Rogatca
         a tam ich dočkáme, lebo sme nie všetci zariadení na také namáhavé túry. Aby nebolo hlúpych
         otázok, príležitosti sme si objednali rovno na direkcii.
   </p>
   <p>
    Počasie bolo krásne, už akosi vyzeralo ani v jeseni. Obedovali sme spoločne pod verandou
         hotela, za stolom, kde sedával Strossmayer so svojím krúžkom. Obed sa minul v dobrej
         nálade, starožitník nás častoval hroznom, zrelým a sladkým, čo dostal z vykúrenej Dalmácie.
         My, ktorí nepijeme vody, pochutnávali sme si na prvotinách tohoročnej úrody. Mlčanlivý je
         vo vytržení, že príde do Dalmácie práve na hrozno.
   </p>
   <p>
    Po obede my traja sme asistovali tým štyrom, keď sadali do koča. Všetci nesú kepene, aby
         ich na končiari nedrvila zima. Traja sú v svojich čiernych šatách, ako sa svedčí na kňazov,
         iba expanzívny, ako svetský, hodil sa do parády. Obliekol biele šaty, ktorých nebol dosiaľ
         ani vypakoval, lebo ich nepotreboval — postavil na nos čierny škripec a na hlavu chýrny
         panama, ktorý sa môže nosiť i vo vrecku. Stál ho stopäťdesiat korún, bárs ho bol dostal
         darom od švagra, ktorý býva kdesi v Mexiku.
   </p>
   <p>
    „No tak — teraz by už bolo všetko v poriadku!“ zvolal expanzívny, sadnúc na zadné
         sedisko.
   </p>
   <p>
    „Zišiel by sa ďalekohľad, alebo aspoň len binokel,“ poznamenal starožitník.
   </p>
   <p>
    „O to malá starosť!“ pohodil expanzívny a poslal nezbytného „Commissionära“ po
         hoteliera. „Máte dáky ďalekohľad, alebo binokel?“ pýta sa expanzívny.
   </p>
   <p>
    Hotelier pribehol o chvíľu s binoklom vo futrále. Náš expanzívny prevesil si ho okolo
         hrdla a položil do lona.
   </p>
   <p>
    „No teraz ste už ozajstní turisti!“ zvolal môj druh zhovorčivý. „Biele šaty, panama,
         ďalekohľad. Nechybuje iba hrnček, aby sme mohli variť v pustatine. Šťastnú cestu a do
         videnia!“
   </p>
   <p>
    „Arrivederci!“ pozdravuje nás expanzívny, kývajúc nám rukou.
   </p>
   <p>
    Oni išli na odpočinok, no dnes som ich prebudil pred treťou. Zrepetili sa dosť rýchle, a
         opatrení i my kepeňmi, skočili sme na chvíľku do mliekárne. Precíznosť úplná je v takýchto
         prípadnostiach nemožná. Minulo i pol štvrtej, keď sme vsadali do koča. Nerobí nič — koľko
         sme sa opozdili, o toľko menej nám bude prichodiť na nich čakať. Ostatne, keby sme chceli
         práve vynahrádzať, mohli by sme snadno; direkcia nám opatrila dobré kone.
   </p>
   <p>
    Prebehli sme Slatinou i dedinou Rohićom, ako sa volá tých dakoľko hostincov a krčiem. O
         chvíľu sme nechali vpravo i Sv. Kríž s jeho impozantným kostolom a veľkou školou na
         briežku. A teraz už ustavične napred, medzi lúkami, v ktorých sa tu i tu nájde záhon
         zemiakov, alebo lán kukurice, premiešanej fazuľou. Bolo čosi i siatiny — no to je už v
         záčine. Ostalo len biele strnisko, vyplákané mnohými dažďami. Na daktorom orie sedliak,
         patrne úhorí pod zimu. Statok majú dobrý i títo Slovinci; menovite kravy sú bujné. Voly sú
         tu nie pod jarmom, ale jednoducho pod chomútom. Jasenovec by vlastným očiam neveril, keby
         videl taký prevrátený svet. Ba daktorý gazda nemá ani pár — zapriahne len jedného ryšu, ale
         ten jeden utiahne viac, než také dve mačky na jarme. Vlaha je tu nesmierna. Na lúkach
         prebíja močarná tráva, a spomedzi nej ligocú sa mláky na slnci. Kdeže by i nie s toľkými
         lejami! Taká, hľa, spravodlivosť! A v Dalmácii dosiaľ nepadlo jednej kvapky — miesto dažďa
         duje tam, vraj ustavične bora.
   </p>
   <p>
    Kopce a vŕšky sú malebné, vždy so šticou bučiny alebo dubovej hory, ako i za Janinou,
         korunované bielymi kostolíkmi. Kraj naozaj tichý, no zaujímavý; všade niečo nového a pútavo
         milého. Prešli sme i dakoľko dedín, ak sa môže volať dedinou štipka domcov pri hradskej.
         Najviac je domov rozosiatych po stráňach a úbočiach.
   </p>
   <p>
    Domce sú murované, prízemné, všetky na jedno kopyto. Len máloktorý má pod sebou pivnicu
         a predo dvermi altánku. Najviac sa ide z hradskej rovno do pitvora. Nieto dvorov, nieto
         plotov — všetko je to ani na vyhnanci. Obloky sú neveľké, a aby cez ne nevniklo ani to málo
         slniečka, čo sa preborí cez oblaky a pomedzi stromovie, do oblokov nastavali kvietnikov s
         fuxiou a pelargóniou. Na každom dome skoro kríž, obyčajne pri dverách, rozmerov často
         veľkých. Na mnohých domoch majú Krista v obloku; sedí s tŕňovou korunou na hlave, akoby nad
         čímsi rozmýšľal.
   </p>
   <p>
    Môj mlčanlivý krúti ustavične hlavou. Hoc sa i stromovie ohýna pod ovocím, on vraví, že
         by tu neprivykol. Darmo je, slnca tu nieto, a ak hreje, hreje akosi zimomrivo. Domy by tu
         mali záležať vlastne zo samých oblokov, ak má v nich byť trochu svetla. V Dalmácii ho jest
         hojnosť i v domoch bez oblokov.
   </p>
   <p>
    Kde býva „hrubší“ gazda, tam vidíš stajne, tiež nízke, o vysokých strechách, šopy a
         ciene o stĺpoch s poprekladanými rebrinami na kukuričné šúlky. Stodôl, záčinov, humien a
         podobných stavísk vidí sa tu málo.
   </p>
   <p>
    No všade, okolo domov, v poli, v sadoch ovocné stromy. Tiahnu sa i popri hradskej v
         nepriehľadných radoch, obťažkané úrodou. Čosi včasnejšie sorty otriasli, bystričky už
         zabrneli dosť dobre. Bohviekedy dozrejú na tomto slnci.
   </p>
   <p>
    „Keby toto bolo u nás,“ rozvažuje môj mlčanlivý. „Deti by všetko obrali, naostatok dali
         by sa i do lístia. A ostatne ktovie? Keby ho mal každý do sýtosti, ovocia, ako má dnes
         hrozna. Hrozno sa nekradne, a tiež je chutné…“
   </p>
   <p>
    Zaujatí cestou, rozmanitosťou kraja, ani sme si nevšímali, čo sa to zas hotuje. Keď sme
         vsadali do koča, na západe bol jeden jediný komínček. Teraz sa to zatiahlo zo všetkých
         strán. Z tej strany, v ktorú sa poberá náš kočiar, nebo je ako z ocele. Komíny s bielym
         čipkovím počerneli, akoby ich bol zamazal sadzou. No nech sa trápi náš kočiš. My sme sa
         dali prikryť, budeme na každý pád v suchu. A ak chce on byť v suchu, nech popoháňa. V
         Rogatci sa vždy nájde krčiem a možno i pajta. A poháňa náš kočiš po chlapsky, kone letia,
         hoc sa cesta dvíha do vrchu. Konečne popred obloky koča mihli domy, výstavné biele i žlté,
         postavené do radu. O malú chvíľu koč sa zastavil.
   </p>
   <p>
    „Či tu počkáme — a či pôjdeme dohora?“ pýta sa kočiš.
   </p>
   <p>
    „A kde sme?“
   </p>
   <p>
    „V Rogatci — a tu je hotel.“
   </p>
   <p>
    „Ani na piaď ďalej,“ rozhodol mlčanlivý. „My sme pod strechou a oni nech sa trápia, ako
         vedia. Ak ideme dohora, im nespomôžeme, a sebe by sme škodili.“
   </p>
   <p>
    „To je rozumné slovo,“ potvrdzujem i ja. „Každý pečuj v prvom rade o seba.“
   </p>
   <p>
    Vstúpili sme do hostinca cez šenkoveň. Dvorana je veľká s nesmiernym biliardom. Okolo
         stien sú stolíky, okolo nich stoličky. Hostinská práve zatvára obloky a spúšťa šalogátre.
         Ledva sme ju uprosili, aby aspoň na jednom obloku ich nespustila. Pozerali sme cez ne na
         horu, na ktorej je starý zámok a pod ňou akýsi kaštieľ. Vyzerá viac ako dáka kasáreň, než
         ako kaštieľ.
   </p>
   <p>
    „Čo je to za kaštieľ?“
   </p>
   <p>
    „To je palác kniežaťa Windischgrätza,“
    <sup>
     [
     <a class="footnote" href="#ftn.id2589000" name="id2589000">
      158
     </a>
     ]
    </sup>
    odpovedá nám pani.
   </p>
   <p>
    „A je panstvo doma?“
   </p>
   <p>
    „Panstvo sem vôbec nechodí.“ Po chvíli, keď poupratovala v izbe, pýta sa: „A čo rozkážu
         páni: pivo, či kávu?“
   </p>
   <p>
    Moji druhovia sa už len dali na kávu a ja na šunku a na pivo. No vtom sa už spustil
         lejak. Len tak, bez všetkého úvodu. Kdesi nad mestom strieľajú z mažiarov — proti
         krupobitiu. Len čo sa boja toľme toho kamenca? Čo by sa tu dalo potĺcť? Snáď len nie hora a
         strnisko. Nuž strieľali, kým sa im nezunovalo. Oblokom už nevidno ani kaštieľa, ani
         zrúcaniny. Pri svieci pijú moji druhovia svoju kávu.
   </p>
   <p>
    Vonku čľapoce, hrmí a hurtuje a v susednej izbe ozval sa dupot mnohých krokov, krik a
         smiech.
   </p>
   <p>
    „Naši!“ vykríkol mlčanlivý, odsotiac šálku nedopitú.
   </p>
   <p>
    Vrútil som sa dnu. No nie sú to naši. Zastal som v rozpakoch. Je tu pán podmaršal so
         svojou rodinou. I náš gymnazista, víťaz z lawntennisu, je tu. Zmoknutí sú práve nie; iba
         toľko, čo ich polialo, kým skočili z kočiara pod ústrešie. I môj druh spoza môjho pleca
         pozerá na oživenú spoločnosť.
   </p>
   <p>
    S nimi je i vysoký pán, plecitý, ohorený v tvári, s podstriženou bradou. On sa smeje a
         jeho kovový hlas ozýva sa celým domom. Na hlave má okrúhly lodénový klobúčik so štetôčkou a
         na sebe lodénové šaty. Usmial sa nám, bárs sme sa znali len z videnia.
   </p>
   <p>
    „Skadiaľ prichádza panstvo?“ spytuje sa môj mlčanlivý.
   </p>
   <p>
    „Rovno z Donatibergu. Pobrali sme sa ráno, boli sme i na vrchu. Ale vidiek bol
         zatiahnutý; nedalo sa skoro nič vidieť. A na dôvažok ešte tento kúpeľ.“
   </p>
   <p>
    „To ste videli našich! Nášho dona
    <sup>
     [
     <a class="footnote" href="#ftn.id2589096" name="id2589096">
      159
     </a>
     ]
    </sup>
    X,“ pomenoval mu starožitníka po krstnom mene, ako je v Dalmácii obyčaj.
   </p>
   <p>
    „Monsignora? To sa rozumie. Stretli sme ich v pol vrchu. Dosť sme ich prehovárali, aby
         sa vrátili s nami, že beztoho nevidno zhora ničoho, iba hmlu. Ale náš monsignore nie —
         napred…“
   </p>
   <p>
    „Teda zmokli!“ zvolal som ja.
   </p>
   <p>
    „Bez otázky a dokonale!“
   </p>
   <p>
    „Chudák náš don X!“ zvolal mlčanlivý. „Vyzerá dosť biedne a nešetrí sa. Môže ešte
         ochorieť!“
   </p>
   <p>
    „Ach, ba! Nebojte sa — jemu nič nebude. Zaňho sa modlí celý chorvátsky národ.“
   </p>
   <p>
    Tieto pekné slová vliali útechu môjmu mlčanlivému do srdca. Utiahli sme sa zas do našej
         dvorany.
   </p>
   <p>
    Vonku medzitým pretíchlo, oblaky nad starým zámkom začali sa trhať. My sme dopili kávu a
         pivo a začali sa rozhliadať po dvorane. Na stene je prilepený oznam, že bude umelec ten a
         ten deklamovať. To sa rozumie, po nemecky. Na jednom zo stolíkov je truhlička s nápisom
         „Schulverein“. Do nej sa hádžu grajciare.
   </p>
   <p>
    Hostinská začala otvárať šalogátre. V šenkovni hovorila veľmi pekne po slovinsky —
         truhlička na „Schulverein“ ma nahnevala. Prihovoril som sa jej teraz po chorvátsky.
   </p>
   <p>
    „Sem dochádza dosť výletníkov zo Slatiny,“ začal som.
   </p>
   <p>
    „Dosť často, keď je pekne. Ale toho leta bolo daždivo,“ odpovedá mi a to cele správnou
         chorvátčinou.
   </p>
   <p>
    „Tak teda vy znáte i po chorvátsky a veľmi pekne!“
   </p>
   <p>
    „A čoby nie, pane!“ usmiala sa ona. „Veď sme tu celkom blízko „hervatštine“!“
   </p>
   <p>
    „Potom už nepochopujem, na kýho čerta túto haraburdu tu trpíte!“ ukázal som na
         truhličku.
   </p>
   <p>
    „Ja som jej nepýtala, sami ju poslali. A hostia si ju žiadajú mať. Robí im radosť hodiť
         do nej po grajciari. Ostatne,“ znelo to už trochu ako škodoradosť, „veľa sa toho tu
         nezozbiera. Pár grajciarov mesačne.“
   </p>
   <p>
    „Na sume nezáleží. Smutná vec, že sa vôbec zbiera na také ciele vo vašom meste.“
   </p>
   <p>
    „A čo si počnete? Taká je už obyčaj.“
   </p>
   <p>
    „Zo všetkých strán nás drvia,“ ozval sa môj mlčanlivý. „Týchto tu Šváb, a ten je
         najonakvejší. My sme Talianovi vylámali trochu zuby… Ale čo nás po nich! Poďme sa radšej
         prejsť dakam.“
   </p>
   <p>
    Na ulici sa mi zdôveril, že ledva vydržal tamdnu. Dvorana mu razila stuchlinou a
         pliesňou. Tu na ulici tiež ustavične dvíha nos a mraští sa. Cíti zápach stajní.
   </p>
   <p>
    „Nie je všade Slatina!“ teším ho ja. „Zíde sa nám privykať pomaličky všakovým zápachom.
         A čo by bolo, keby vás tak v túto chvíľu posadil v Splite doprostred geta?“
   </p>
   <p>
    „Ani mi ho nespomínajte!“
   </p>
   <p>
    Boli sme na námestí Rogatca. Je menšie než v Kubíne, ani domy sú nie také výstavné.
         Najkrajší dom je Volksschule, v štýle je kus tirolčiny. Schulverein pracuje na týchto
         stranách neúnavne. Ktovie, kto to zvíťazí naostatku: on a či všemohúca matka príroda?
   </p>
   <p>
    Ináč je tu hrozne otupno na tomto „rogataćkom“ námestí. Skoro ako v Púchove! Stojí na
         ňom mariánska socha, tu na vŕšku akási kaplica, nad ňou mestský kostol v tôni líp. Zámok sa
         zdá na svojej strmine tak blízko, akoby sa chcel zrútiť sem na rínok. Ulice vybehujú na
         všetky strany, padajú v dolinu a nevábia príliš svojimi slabými trotoármi a mlákami. Nám je
         to tu všetko nové, privyknutým v Dalmácii na biely kameň, kde blata vôbec nieto.
   </p>
   <p>
    I mlčanlivému je tu clivo. Nebo sa vyjasnilo dosť poriadne.
   </p>
   <p>
    „A načo ich vyčkávať práve tu?“ dôvodím ja. „Môžeme ich i v Slatine dočkať pekne-rúče.“
   </p>
   <p>
    „A v Slatine sa čaká lepšie — lebo sme bezpeční. Doma je doma — a nocovať by tu
         nechcel,“ pristáva i mlčanlivý.
   </p>
   <p>
    Rozkázali sme zapriahnuť, vyplatili v hostinci a pobrali sa domov. Keď sme boli pri Sv.
         Kríži, preletel popri nás kočiar. V ňom naši všetci. Ani nás nepozdravili, iba starožitník
         nám pohrozil prstom.
   </p>
   <p>
    „A teraz sa prihotujme na dobrú kázeň!“ zvolal mlčanlivý.
   </p>
   <p>
    Nemýlil sa. Už nás čakali pred hotelom, všetci v kepeňoch.
   </p>
   <p>
    „No — čo to znamená, že ste nás nedočkali?“ oboril sa na nás expanzívny. „A či to bolo
         toľko? Opozdiť by ste sa neboli opozdili. Vidíte, že sme vás predbehli ešte.“
   </p>
   <p>
    „Dali ste kočišovi diškréciu dobrú,“ odpovedám ja. „To je jasná vec. I my sme predsa
         poháňali.“
   </p>
   <p>
    „Už či tak, či tak: dosť na tom, že sme tu!“ zvolal starožitník.
   </p>
   <p>
    „A čo tam bolo?“ pýta sa mlčanlivý.
   </p>
   <p>
    „Výlet nedokončený. Bude treba v ňom pokračovať. Kedy? Čakajme lepšie časy a novú
         generáciu. Odhodlanejšiu od našej, vytrvalejšiu.“ Šibol pritom okom na expanzívneho.
   </p>
   <p>
    „Ja ta nepôjdem — to je isté,“ doložil on.
   </p>
   <p>
    Pri večeri sme sa dozvedeli podrobnosti tohto výletu. V polvrchu ich zastihol dážď. Čo
         robiť? Starožitník, vo všetkom odvážny, vytrvalý, navrhuje ísť ďalej. Ak zmoknú, nič preto;
         osušia sa hore v chalupe a dážď môže prestať chytro. Známo je, že po daždi výhľad býva
         najčistejší do diaľky. Expanzívny narádza vrátiť sa zaraz a odložiť výlet na lepšie časy.
   </p>
   <p>
    Hádka medzi nimi bola prudká. Tu začalo pršať. Expanzívny vložil panama pod kabát a
         zvolal:
   </p>
   <p>
    „Vy choďte, ak sa vám páči: vám je ľahko, keď i ochoriete, nemáte famílie. Ale ja keď
         dostanem zapálenie alebo reumu, kto opatrí moje deti?“
   </p>
   <p>
    Bárs sa i ponáhľal, čo mohol, zmokol do nite. Druhí sa tiež vrátili za ním do chalupy a
         sušili pri ohni. Expanzívny navaril im čiernej kávy a vyhadzoval im ustavične na oči ich
         neopatrnosť a nerozum.
   </p>
   <p>
    On i pri večeri tvrdil:
   </p>
   <p>
    „Môžete mi byť povďační do smrti. Nebyť mňa, boli by ste zmokli, vietor by vás bol
         prejal — teraz by bolo bohvie čo s vami. Takto ste sa osušili a vrátili nadol, čerství a
         zdraví. Môžete ma naveky spomínať…“
   </p>
   <p>
    „A kde je binokel?“ spytujem sa ja.
   </p>
   <p>
    „Ozaj — binokel!“ A výletníci pozerajú prekvapení jeden na druhého.
   </p>
   <p>
    „Ten ostal v chalupe, pri ohni,“ odpovedá expanzívny. „Zabudli sme naň, keď sme ho
         nepotrebovali.“
   </p>
   <p>
    „Keď je len panama tu a suchý k tomu!“ posmeškuje starožitník.
   </p>
   <p>
    No expanzívny nemal pokoja, kým mu nesľúbil hotelier, že pošle hneď zajtra ráno po
         binokel. Ale všetko darmo, človek sa vrátil z chalupy — binokel bol stratený.
   </p>
   <p>
    „Ja viem zo skúsenosti,“ uvažuje starožitník, že poriadny výlet sa nikdy neskončí, aby
         sa na ňom nestratilo čo-to. A náš výlet bol chýrečný.“
   </p>
   <p>
    „A binokel ja musím platiť,“ šomre expanzívny.
   </p>
   <p>
    „To je i spravodlivé: každý pôžitok je hoden i obetí.“
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2586833" name="ftn.id2586833">
        146
       </a>
       ]
      </sup>
      <span class="emphasis">
       <em>
        tuskulum
       </em>
      </span>
      (z lat.) — letné sídlo
     </p>
    </div>
    <div class="footnote">
     <p>
      <sup>
       [
       <a class="para" href="#id2586888" name="ftn.id2586888">
        147
       </a>
       ]
      </sup>
      <span class="emphasis">
       <em>
        postava Šandora Djalského, vodcu deputácie, prvého romanciera
                  chorvátskeho, ktorého nie bez oprávnenia zovú chorvátskym Turgenevom
       </em>
      </span>
      —
               Ksaver Šandor Gjalski (Djalski) (1854 — 1935) je pseudonym Lj. Babića, chorvátskeho
               spisovateľa, sudcu a politika. Gjalski patrí k najväčším chorvátskym románopiscom. Je
               predstaviteľ realizmu. Vzorom mu bol Turgenev. Látku čerpal zo šľachtického života.
               Ako realistický poviedkár vniesol do chorvátskej literatúry v 80 — 90 rokoch nový
               štýl a obsah.
     </p>
    </div>
    <div class="footnote">
     <p>
      <sup>
       [
       <a class="para" href="#id2587222" name="ftn.id2587222">
        148
       </a>
       ]
      </sup>
      <span class="emphasis">
       <em>
        „Schweinsprache“
       </em>
      </span>
      (nem.) — svinská reč
     </p>
    </div>
    <div class="footnote">
     <p>
      <sup>
       [
       <a class="para" href="#id2587326" name="ftn.id2587326">
        149
       </a>
       ]
      </sup>
      <span class="emphasis">
       <em>
        „Gemeindenamt“
       </em>
      </span>
      (nem.) — obecný úrad
     </p>
    </div>
    <div class="footnote">
     <p>
      <sup>
       [
       <a class="para" href="#id2587339" name="ftn.id2587339">
        150
       </a>
       ]
      </sup>
      <span class="emphasis">
       <em>
        „Curdirection“
       </em>
      </span>
      (nem.) — Kúpeľná správa
     </p>
    </div>
    <div class="footnote">
     <p>
      <sup>
       [
       <a class="para" href="#id2587358" name="ftn.id2587358">
        151
       </a>
       ]
      </sup>
      <span class="emphasis">
       <em>
        Croatenhaus
       </em>
      </span>
      (nem.) — Chorvátsky dom
     </p>
    </div>
    <div class="footnote">
     <p>
      <sup>
       [
       <a class="para" href="#id2587430" name="ftn.id2587430">
        152
       </a>
       ]
      </sup>
      <span class="emphasis">
       <em>
        „Ljudska šola“
       </em>
      </span>
      (slovin.) — ľudová škola
     </p>
    </div>
    <div class="footnote">
     <p>
      <sup>
       [
       <a class="para" href="#id2587492" name="ftn.id2587492">
        153
       </a>
       ]
      </sup>
      <span class="emphasis">
       <em>
        „Računica za ljudske šole“
       </em>
      </span>
      (slovin.) — Počtovnica pre ľudové
               školy
     </p>
    </div>
    <div class="footnote">
     <p>
      <sup>
       [
       <a class="para" href="#id2587942" name="ftn.id2587942">
        154
       </a>
       ]
      </sup>
      <span class="emphasis">
       <em>
        „Ite missa est“
       </em>
      </span>
      (lat.) — slová, ktoré spieva kňaz na konci
               omše: choďte, omša sa skončila
     </p>
    </div>
    <div class="footnote">
     <p>
      <sup>
       [
       <a class="para" href="#id2587957" name="ftn.id2587957">
        155
       </a>
       ]
      </sup>
      <span class="emphasis">
       <em>
        slávny starec z Djakova
       </em>
      </span>
      — ide o biskupa Strossmayera, ktorý
               mal v Djakove sídlo
     </p>
    </div>
    <div class="footnote">
     <p>
      <sup>
       [
       <a class="para" href="#id2588553" name="ftn.id2588553">
        156
       </a>
       ]
      </sup>
      <span class="emphasis">
       <em>
        per Bacco
       </em>
      </span>
      (tal.) — doparoma
     </p>
    </div>
    <div class="footnote">
     <p>
      <sup>
       [
       <a class="para" href="#id2588702" name="ftn.id2588702">
        157
       </a>
       ]
      </sup>
      <span class="emphasis">
       <em>
        Donatiberg
       </em>
      </span>
      (nem.) — Donátov vrch
     </p>
    </div>
    <div class="footnote">
     <p>
      <sup>
       [
       <a class="para" href="#id2589000" name="ftn.id2589000">
        158
       </a>
       ]
      </sup>
      <span class="emphasis">
       <em>
        palác kniežaťa Windischgrätza
       </em>
      </span>
      — Windischgrätzovci boli
               šľachtický rod od roku 1804. Alfréd (1787 — 1862), rakúsky poľný maršal, bojoval
               proti Napoleonovi I., proti českému povstaniu v Prahe (1848), dobyl Viedeň a pričinil
               sa o porážku maďarskej revolúcie (1848 — 1849)
     </p>
    </div>
    <div class="footnote">
     <p>
      <sup>
       [
       <a class="para" href="#id2589096" name="ftn.id2589096">
        159
       </a>
       ]
      </sup>
      <span class="emphasis">
       <em>
        don
       </em>
      </span>
      (z lat.) — pán
     </p>
    </div>
   </div>
  </div>
  <div>
   <div class="titlepage">
    <div>
     <div>
      <h2 class="title">
       <a name="id2589425">
       </a>
       7
      </h2>
     </div>
    </div>
   </div>
   <p>
   </p>
   <p>
   </p>
   <p>
    Začali sme teda naostatok rátať i to: koľko zvyšuje karát do toľkého a toľkého počtu
         kúpeľov. Šesť, päť, štyri… Cítili sme úľavu, že sa míňajú, hoc sa i míňajú strašne pomaly.
         Dni sú dlhočizné, bez konca-kraja. I nebo sa pričinilo, aby nám Rohić od srdca odpadol.
         Otvorilo všetky kanále a rozlievalo tri dni a tri noci celé potoky na nás, akoby mala
         nastúpiť druhá potopa. A ak i pretíchlo na chvíľku, radosť našu ochládza sychraný vietor —
         dobre známy posol jesene.
   </p>
   <p>
    V tieto daždivé dni väčšina hostí utiekla z Rohića. I my by sme ich boli nasledovali,
         keby nie nešťastné karty. Akási poverčivosť nás silí, aby sme ich minuli všetky. Utiahli
         sme sa do „Füllhausu“ a dali sa do kníh z „Leihbibliotheky“.
    <sup>
     [
     <a class="footnote" href="#ftn.id2589462" name="id2589462">
      160
     </a>
     ]
    </sup>
    I pod verandou kaviarne vysedávame a dívame sa na jazerá v parku.
   </p>
   <p>
    No i túto skúšku sme prestáli. V jedno ráno zaľahla hustá hmla, slnce sa prebilo oblakmi
         a zajagalo sa víťazoslávne na nebi. Nastali krásne dni, bez obláčka, ale i bez horúčavy.
         Moc slnca akoby bola definitívne zlomená. Ráno pred šiestou bývalo na teplomeri 5° R a zima
         prebíja do kostí. Okolo poludnia sa teplomer podvihol na 13 — 15° R. Pravá jesenná jasná
         chvíľa — babské leto, trochu prenáhlené.
   </p>
   <p>
    Sezóna rohićská dokonala definitívne. Kto sa dá na to, aby sa triasol i na úslní? Lebo
         od chládku bočíme a vyhľadávame slniečko. Nie div, že za ostatnou kartou sme sa rozhodli,
         že i my zajtra odídeme.
   </p>
   <p>
    Urobili sme naše návštevy na rozlúčku. U doktora, na direkcii. Vyrovnali sme účty,
         vrátili knižky do „Leihbibliotheky“, ponavštevovali bližšie miesta, kde sme najviac
         strávili v milom zaháľaní, obzreli si i lawntennis, ktorý tiež onedlho spustne a zapadne
         snehom. A tak sme si objednali príležitosť na zajtra.
   </p>
   <p>
    Bolo to v piatok, čo sme obedovali ostatný raz pod verandou hotela „Zur Post“.
         Vyprázdnili sme fľašu „Gumpoldskirchner“
    <sup>
     [
     <a class="footnote" href="#ftn.id2589521" name="id2589521">
      161
     </a>
     ]
    </sup>
    na pamiatku dňa. Moji nerozluční šli si odpočinúť ako vždy po obede — ja som
         šiel na verandu kaviarne. Tu sa už nájde len kde-tu stôl obsadený. Po ostatných skackajú
         bezočivé vrabce. Môj chovanec, ktorý sa dostavoval každé ráno k môjmu stolíku, sadol si i
         teraz hneď k tácni, vykrúca hlavičku, obzerá si ma ostatný raz a odnáša mi z dlane
         omrvinky. Odvšade dolieha chorvátsky hovor. I kapela hrá skoro výlučne len chorvátske kusy.
         Ale všetko darmo. A čo by vyhrávala ako chór Dávida kráľa,
    <sup>
     [
     <a class="footnote" href="#ftn.id2589541" name="id2589541">
      162
     </a>
     ]
    </sup>
    už by nás tu nezdržala.
   </p>
   <p>
    O pol tretej som šiel zobudiť mojich nerozlučných. Bolo zbytočné ich budiť. Pod dojmom
         odchodu ani nezaspali. Vstali, obliekli sa, aby dokončili pakovanie. Batožina je hotová,
         pozostáva spakovať len príručný kufrík s najpotrebnejšími vecami. „Commissionär“ čaká na
         chodbe, aby zniesol batožinu do brány. Mlčanlivý sa prechádza po izbe, ja stojím nad
         zvedavým druhom a hľadím, ako on napcháva kufrík. Keď bol kufrík plný, prikľakol som naň a
         zamkol ho. Ja som ho stiahol remeňom a zapäl, ako svedčí. Iba čo som v náhlosti nestačil
         prevliecť slobodné konce uškom za prackou, ale som ich jednoducho podvliekol pod stiahnutý
         remeň.
   </p>
   <p>
    „Commissionär“ znáša to všetko do brány. Poriadna hŕbka! Chceli sme najať zvláštny vozík
         o jednom koňovi — no stali sa druhé poriadky. Starožitník a pán sekretár sa nám pripojili:
         oni majú svoj landauer a ponúkli sa prijať doň zvyšok našej batožiny. Oba povozy zatiahli
         teda pred „Füllhaus“, kočiši a „Commissionär“ nakladajú na ne naše kufríky a škatule.
         Mlčanlivý a ja dozeráme, aby sa dačo nezabudlo. Jeden povoz s čiastkou batožiny išiel pre
         starožitníka do vily Moller a stadiaľ k „Wienerhausu“ pre pána sekretára. My sme sa
         odobrali od našej tante a „Füllhausu“ — a moji druhovia ohlásili sa ešte v kaviarni na
         kávu. Zhovorčivý skočil do kiosku „Styriaquelle,“ odobral sa od Rozinky a druhých dievčat,
         čo tam obsluhujú. Sľúbil im, že i na takto rok príde na „Styriaquelle“.
   </p>
   <p>
    Pred „Wienerhausom“ čaká druhý povoz. Kufriská vyzerajú ozaj impozantne za zadnými
         kolesami. Tento obraz pripomína mi staré dobré časy: keď sme sa z Revúcej poberali takto s
         kuframi na vakácie. I teraz tá istá úľava, tá istá radosť a milé rozčúlenie, ako vtedy, keď
         sme vsadali do plachtového voza.
   </p>
   <p>
    My traja nerozluční už sme ostali len spolu. Pozdejšie presadol k nám starožitník a ja
         ku pánu sekretárovi. No prv sme si dobre prezreli oba povozy.
   </p>
   <p>
    „Je všetko v poriadku?“ pýtam sa kočišov a „Commissionära.“
   </p>
   <p>
    „Všetko,“ prisviedčajú oni.
   </p>
   <p>
    „Nezabudlo sa dačo?“
   </p>
   <p>
    „Nič, pane!“
   </p>
   <p>
    Podal som mu bakšiš, neodvratne ostatný v tejto sezóne a dosť ľahko i vo všetkých
         budúcich sezónach.
   </p>
   <p>
    „Teda rušaj!“
   </p>
   <p>
    Bolo nám clivo, keď sa prichodilo lúčiť od oboch druhov, našich Zadrancov. Oni chcú ešte
         ostať dakoľko dní a vrátiť sa inou cestou než my. Kývajú nám klobúkmi a keď sme poodišli,
         vyškriabali sa na briežok a ešte vždy nám kývajú. Boli dobrí druhovia, nepokazili nikdy
         dobrú vôľu. Nuž ale život je už raz taký: náhoda nás zviedla, prežili sme dakoľko dní
         životom spoločným a teraz sa lúčime a ktoviekedy sa zas zídeme.
   </p>
   <p>
    Preleteli sme popri „Pestherhause“, prívetivom, útulnom akosi, skrytom v zeleni. Je
         osamelý, pustý; akoby i on banoval za nami, hoc sme ho i zohrdili. A teraz už poľom,
         lúkami, pomedzi kopce a briežky, tou istou hradskou, ktorá, ide do Rogatca. Iba že sa naša
         pod Rogatcom odráža vpravo pomedzi hory, z ktorých povieva vlaha a chlad. Onedlho sme
         preleteli popri krčme, kde miesto dvojhlavého orla s nápisom: „K. k. Tabak-Verschleiss“
    <sup>
     [
     <a class="footnote" href="#ftn.id2589685" name="id2589685">
      163
     </a>
     ]
    </sup>
    čítame pod címerom: „Kr. prodaja duhana“.
   </p>
   <p>
    „V Chorvátsku sme!“ zvestujem mlčanlivému.
   </p>
   <p>
    Vydýchol si s neobyčajným uľahčením, oko mu zaiskrilo.
   </p>
   <p>
    „Chvalabohu — doma sme zase!“ zvolal oduševnený. „Ako dobre padne, keď môžeš zas
         povedať, že si doma.“ Oči mu navlhli a upreli sa kamsi do diaľky. Potom doložil: „Darmo je
         — doma je predsa len najlepšie…“
   </p>
   <p>
    „A v Rohići ste si pochvaľovali, že vám je dobre,“ dráždim ho ja.
   </p>
   <p>
    „Ako v temnici. Ale som sa silil — hľadel si nadišputovať, že som nie v cudzine. A
         medzitým nebolo chvíle, aby nebol myslel na dom. Býval som vždy domárom — domárom i
         ostanem.“
   </p>
   <p>
    Konečne, kto mu bude zazlievať, že ľne k rodnej zemi dušou i telom? Každý má tú lásku
         zasadenú hlboko do srdca. Domovina, čo i neúrodná, nevľúdna, predsa sa len najsladšie
         prihovára k srdcu. Ona zaujme i cudzinca a podmaní si ho. Nájdeš v nej všetko, čo si srdce
         žiada. Žírne polia a lúky i nekonečné lesy i jednotvárne roviny i prívetivé vrchy. A nájdeš
         i holý kameň v Prímorí, ktorý omýva, o ktorý sa rozráža nekonečné more.
   </p>
   <p>
    „Len keby bolo svornosti!“ vzdychol si mlčanlivý. „Tej nieto v našej vlasti, preto sme
         takí nešťastní…“
   </p>
   <p>
    I na kraji pozorovať chorvátsku pečať. Tie isté kopce, hory a lúky ako okolo Rohića a
         predsa nenie to už zádumčivý, tichý Rohić. Nepremávajú sa tu postavy ľudu v beláskach,
         prihnuté, zamyslené. Lúky sú posiate veselým ľudom. Ženy v bielom, vyparádené, oháňajú sa
         hrabľami, vyspevujúc svoje tiahle piesne. Chlapi v bielom s vykasanou košeľou stavajú kopy,
         alebo nakladajú otavu na rebrinovce. Všetko sa to hemží, prtí a obracia — veselosť ľudu
         oživuje hory a stráne.
   </p>
   <p>
    Pod horicou na kopci belie sa dlhý kaštieľ. Rad oblokov akoby horel v zapadajúcom slnci.
         Dach vlomený, akoby sa bol chcel podkasať, čnie dovysoka. Pri kaštieli stajne, humná a
         záčiny. A v úbočí rozsiahle lány. Jedny sa belejú strniskom, druhé sa černejú úhorom. Inde
         zakvitnutá ďatelina čaká na koscov. Dolu pri potoku tiahnu sa lúky s bielym kŕdľom
         hrabáčok. Vyspevujú si pri robote, bárs nad nimi stojí hundravý „špan“,
    <sup>
     [
     <a class="footnote" href="#ftn.id2589776" name="id2589776">
      164
     </a>
     ]
    </sup>
    opretý o bakuľu, krátku fajku medzi zubmi. I vo dvore živo. Čeliadka sa hemží,
         lieta a panstvo si hovie na verande. Zišlo mi na um naše Istebné. Snáď pre ten podkasaný
         dach, práve ako je na kaštieli Csillaghovskom v Istebnom, alebo hádam pre tie lány, práve
         tak rozvalené v úbočí. Vyzerám, či nezazriem tu pri hradskej náš Hrádok, kde Dubovci
         napájajú seba i kone, keď sa vracajú zo svojho majálesu — z lúk. No nieto tu ani Hrádku ani
         Dubovcov. Zato sa spúšťa chodníkom na lúky biela, strojná postava devy. Vykračuje si na
         slnci sťa víla. Možno domáca slečna, snáď ide medzi hrabáčky zaspievať, zašantovať si s
         nimi. Nie — slečna z kaštieľa to nenie. Je to sedliacka krásavica v svojich bielych šatách.
         Pekná je; nie div, že si v chôdzi vedie ani kráľovná.
   </p>
   <p>
    Na prvom kopci, kam nás doviedla hradská, dozvedeli sme sa cele hodnoverne, kde to
         vlastne sme. Zasadený je kríž a pod ním kľačí starena s ružencom v ruke. Neďaleko stojí
         stĺp s nápisom: „Varaždinska županija“. Na druhej tabli sú označené i okresy. Z tej strany,
         odkiaľ sme prišli, leží „kotar
    <sup>
     [
     <a class="footnote" href="#ftn.id2589830" name="id2589830">
      165
     </a>
     ]
    </sup>
    Pregraski“ a z druhej, kam sa poberáme, je „kotar Krapina“.
   </p>
   <p>
    A zase popod hory po poliach a lúkach kde-tu osamelý domec alebo dedina, skrytá v
         stromoví. Na stromoch sa černejú bystričky, veľké, šťavnaté. Tu ich volajú „bosanskymi“
         slivami. Má to aspoň zmysel — omnoho lepší, než povestná „bosanská“ reč.
   </p>
   <p>
    Premávka je tu živá. Podchvíľou načim vyhýbať vozom. Naložené sú doskami alebo latami.
         Iné, nízke, mocné vozy žarnovy. Kdesi na týchto stranách je baňa na žarnovy. Pri ceste je
         cieňa, kde ich kamenári krešú a tesajú. Nie sú také biele ako naše z Tekovského Hliníka — a
         či sú trvácnejšie, neviem. Pri jednom takom rade vozov, keď sme ich chceli predbehnúť, len
         toľko, že nás kočiš nevyvalil, lebo sme sa dostali skoro do garáda. Mlčanlivý bol skočil i
         na nohy, že sa chytro zhodí nadol. No ostalo na šťastie len pri strachu.
   </p>
   <p>
    Pred šiestou hodinou prebehli sme popri akomsi násype, ktorý vedie k akejsi začadenej
         budove. Na strmom kopci vľavo sú zrúcaniny akéhosi zámku, zrovnané už temer so zemou, len
         kus bašty čnie dohora. A už vbehol náš koč do Draškovićovej ulice. Dlhá je táto ulica. Domy
         stoja spočiatku oddelené, každý so záhradou, pozdejšie sú hustejšie a nejeden i
         cifrovanejší, kde je obyčajný sklep s výkladom. Ulica nás doviedla na akési námestie, malé,
         trojhranné, na ktorom čnie poprsie človeka v čamare. Mohol by to byť dľa tej čamary i Jozef Barák.
    <sup>
     [
     <a class="footnote" href="#ftn.id2589904" name="id2589904">
      166
     </a>
     ]
    </sup>
    A zase dlhá ulica s domami dosť výstavnými, mnohý je švárny, celkom moderný.
         Ulica sa razom pretrhne a miesto nej ukáže sa vpravo priestor vydupcovaný ani holohumnica.
         Na ňom sú prejmy nastavané ani na lichvovom trhovisku v Dobronivej. V jarmoky tu bude stáť
         statok — a musí sa ho zhrnúť hodne, keď je pôda toľme zdupčená. Potom krátka alej agátová a
         už stojíme pred neveľkým, tichým nádražím.
   </p>
   <p>
    „Teda sme tu!“ zvolali sme uspokojení, skáčuc z vozov. Koľko máme do vlaku?“ pýtam sa
         sluhu, ktorý pomáhal znášať batožinu.
   </p>
   <p>
    „Päť štvrtí hodiny,“ odpovedá on svojím zagorským dialektom.
   </p>
   <p>
    „Práve toľko,“ zvolal starožitník, „aby sme stačili večerať a to v meste. Pri tej
         príležitosti obzrieme si ho.“
   </p>
   <p>
    Batožinu zniesli do čakárne. Veľké kufre dal som hneď odniesť na váhu. Ostatná
         „príručná“ batožina, kufríky a škatule, zaujala celý stôl i jednu lavicu. „Jest toho dosť,“
         povrávame si, — „len či je tu všetko!“
   </p>
   <p>
    Druh zvedavý prezerá, prezerá, skúma, porovnáva a konečne zvolá:
   </p>
   <p>
    „A kde je náš kufrík?“
   </p>
   <p>
    Mlčanlivý odpovedá:
   </p>
   <p>
    „Popozeraj, musí byť tam kdesi. I koče zrevidovať dobre, kým sú tu: či sa dačo
         nezabudlo. Dáždniky najľahšie a palice. Dosiaľ v každej ceste prišiel som o dáždnik: bol by
         div, ak by ho teraz nestratil.“
   </p>
   <p>
    No dáždniky sú tu i palice zviazané, ako svedčí, špagátom. Na kočoch sa totiž nezabudlo
         ničoho.
   </p>
   <p>
    Ale zvedavý druh jednostaj len okolo tých kufrov.
   </p>
   <p>
    „Čie je toto?“ pýta sa, ukazujúc na kufor, oblečený v svinskej koži, bruchatý, ani pán z
         magistrátu, a pri ňom na druhý v plátennom oblečení, skromný, nedorastený ešte.
   </p>
   <p>
    „Moje!“ odpovedá starožitník, šibnúc nedbale okom v tú stranu.
   </p>
   <p>
    „Všetko?“
   </p>
   <p>
    „A akože!“
   </p>
   <p>
    „Viete to iste?“ dolieha naň druh zvedavý.
   </p>
   <p>
    „Preboha — ako nevedieť?“ zvolal on netrpezlive. „Dosť som sa ho navláčil po svete. Bol
         so mnou na Akropole aténskej i pri brehoch Jordánu.“
   </p>
   <p>
    „Tak nám chybuje kufor!“ zvolal môj druh už cele určite.
   </p>
   <p>
    „A na aký spôsob?“ ozval som sa ja.
   </p>
   <p>
    „Na taký, že ho tu niet. Jeden-dva sú tu a tretí — toho tu nevídať. A v ňom je bielizeň,
         jeho bielizeň,“ ukázal na mlčanlivého. „Vôbec veci najpotrebnejšie. Len čo si počnem, ak sa
         spotí! Nebude sa mať do čoho preobliecť.“
   </p>
   <p>
    „I ja sa už teraz potím od trápenia,“ zvolal mlčanlivý.
   </p>
   <p>
    „I zlaté hodinky sú tam s retiazkou,“ vyratuje zvedavý. „Že ich dám dakde v ceste
         zreparovať, ako svedčí. Viete, že v Dalmácii nieto ani poriadneho hodinára. Pekne sú
         zreparované! Nemôžu byť lepšie. I záušnice, dva prstene, jeden pamiatka po mame — jedna
         náramnica…“
   </p>
   <p>
    „Slovom, celý zlatnícky krám!“ zvolal starožitník. „Teraz už nahliadam, že to nie žart.
         Len kde sa podel?“
   </p>
   <p>
    „Nemožná vec!“ tvrdil som ja.
   </p>
   <p>
    „A už je raz tak — horký nemožná! Všetko je možné a menovite nehoda!“ zahriakol ma
         zvedavý. „Treba vyspýtať kočišov, kým nám neutečú.“
   </p>
   <p>
    I tých sme docitovali. Jeden z nich je dosť otvorenej tváre, skúsený a inteligentný.
         Druhý pozerá tupo a bez záujmu. Ani sa mu nesníva, čo my tu vystíhame od nich. A čo je
         najhoršie: po chorvátsky nerozumejú ani slova a po nemecky ešte menej. Treba bolo dlho
         vysvetľovať, kým vyrozumeli, čo chceme.
   </p>
   <p>
    „My sme zložili všetko, čo bolo v kočoch,“ bráni sa inteligentný.
   </p>
   <p>
    „Len či ste nestratili dačo?“ zvolal zvedavý.
   </p>
   <p>
    „Počkajte — len nie zmätok!“ zamiešal sa starožitník, pozdvihnúc prst ako na výstrahu.
         „Každej veci načim ísť na koreň. Povedzte mi, koľko ste naložili kufrov vo „Füllhause?““
         obrátil sa ku mne.
   </p>
   <p>
    „Ja som ich nečítal. Ale som videl, že sa naložilo všetko, čo bolo v bráne. V izbe, viem
         tiež, neostalo nič.“
   </p>
   <p>
    „To je veľká chyba, amice — osudná chyba!“ vyniesol hneď rozsudok. „Ľahko by bolo
         vyhľadávať od kočišov, keby sa vedelo, koľko prevzali kusov. Teraz darmo pýtať, čo sa im
         neodovzdalo: lebo nevedieť, čo sa odovzdalo. Ja vždy porátam: toľko mám kusov a prirátam
         hneď i seba. Len tak sa dá pochopiť, že som nikdy nič nestratil, ani seba. V tomto páde
         musíme myslieť na dve možnosti. Alebo ostal v Rohići váš kufor, alebo sa stratil v ceste.
         Tertium non datur.“
    <sup>
     [
     <a class="footnote" href="#ftn.id2590124" name="id2590124">
      167
     </a>
     ]
    </sup>
   </p>
   <p>
    „Aha!“ zvolal mlčanlivý. „Keď sme sa to mali vyvaliť. Či ste videli, ako sa koč
         nachýlil? A teraz sa mi zdá, že práve vtedy čosi vypadlo…“
   </p>
   <p>
    „Nemožno!“ odporujem ja. „Boli by sme spozorovali i my, alebo aspoň kočiš. Kufor nemohol
         byť taký malý, aby mohol nepozorovane vypadnúť.“
   </p>
   <p>
    „A ja myslím, že vtedy vypadol,“ tvrdí zas mlčanlivý. „Nespozorovali sme, lebo sme mali
         starosť o seba a kočiš mal s koňmi robotu.“
   </p>
   <p>
    „Nie — nemožno,“ odporujem ja. „Ja som sa vtedy nenaľakal a nestratil prítomnosti ducha.
         Chyba sa inde stala. V tom, že sme mali batožinu v dvoch kočoch. My sme ju naložili rúče —
         ale kto mi zaručí, keď sa batožina sortírovala, či kufor nezostal vo vile Moller, alebo vo
         „Wienerhause“. Ja som tam nebol — nik nevie, ako ju tam prekladali a či i nevyložili dačo?“
   </p>
   <p>
    „Ozajst!“ ohlásil sa pán sekretár. „Mne sa všetko vidí, že som pod „Wienerhausom“ videl
         akýsi kufor.“
   </p>
   <p>
    „No teda!“ zvolal starožitník. „Kufor ostal v Rohići. Nebojte sa, nájde sa!“
   </p>
   <p>
    „Ale na direkciu telegrafovať,“ navrhuje mlčanlivý. „A to zaraz.“
   </p>
   <p>
    „To sa rozumie!“ pristáva starožitník. „Ibaže je úrad zatvorený. Šesť hodín minulo,
         alebo práve bije.“
   </p>
   <p>
    „Poďme chytro, snáď je úrad ešte otvorený.“ A všetci, ako zjašení, rútime sa do kočov.
         „Poháňajte, ale rýchle!“ kričíme na kočišov.
   </p>
   <p>
    A tak my zas letíme do mesta, náš koč popredku. Kdesi pri samom námestí spozorujem, že
         za nami už nehurtuje druhý koč. Vyhnem sa a tu vidím, že druhý koč stojí skoro na druhom
         konci ulice. Z trotoára kýva starožitník svojím dáždnikom zbesile na mňa. Skočím a vraciam
         sa k nim čo rezkejšie.
   </p>
   <p>
    „Čo letíte ako bez hlavy!“ okríkol ma starožitník. „Nevidíte, že pošta je tu?“
   </p>
   <p>
    „Odpusťte,“ okríkol som ho už i ja. „V Krapine som nikdy nebol — a ak bude na mne, ani
         už nikdy nebudem. Nemohol som teda vedieť, kde je pošta. Zato vy, kým ste tu vyčkávali,
         mohli ste jednoducho vojsť a odpraviť telegram.“
   </p>
   <p>
    Úrad bol skutočne zatvorený, ale nám ho otvorili ochotne. Skoncipovali sme cifrovaný
         telegram na direkciu: nech kufor dajú hľadať v Rohići, cestou do Krapiny, a my dáme odmeny
         toľko a toľko tomu, kto ho nájde a vráti. Poďakovali sme sa ochotnému šéfovi. On si nás len
         ironicky prezeral a neviem, čomu sa divil väčšmi: či strapatému telegramu a či nám trom
         zjašeným, roztržitým ľuďom.
   </p>
   <p>
    Vošli sme do prvého hostinca. Starožitník objednal večeru — šunku a kotlet. Vína nám
         doniesli i bez pýtania: a to hneď poriadnu, štvorhrannú pintu. Druhé kraje, druhé obyčaje!
         Vidno, že sme v pohostinnom Chorvátsku, kde sa víno nemeria na mizerné štvrtky, ba osminky:
         ale kde sa pije zo spoločnej fľaše, svorne a statočne. Nehľadí sa, či ten vypil o pohár
         viac a ty o pohár menej. Každý pije, koľko mu hrdlo ráči, a je spokojný. Korheľ som nie,
         ale takýto kolektivizmus sa mi páči. Pri štvrtkách a osminkách nech vysedávajú sebeckí
         Švábi, a nám Slovanom spoločnú pintu!
   </p>
   <p>
    Hostinskému sme vyrozprávali naše nešťastie. On predvolal kočišov ešte raz a vypočúval
         ich po slovinsky. Na nich vidno väčšiu zronenosť než na nás. Hostinský sľúbil, že pôjde na
         magistrát a k žandárom oznámiť našu stratu. Kočiši sa zľakli ešte väčšmi, keď počuli
         spomínať magistrát a žandárov. Nepotešilo ich ani to, že sme im vyplatili statočne, čo si
         vyjednali, že sme im dali okrem toho dosť dobrý bakšiš a zaplatili celú útrovu v krčme a
         naostatok sľúbili im odmenu, ak vynájdu kufor a pošlú ho za nami. Oni šípia nekonečné
         naťahovačky, sekatúry, prevolávania, vypočúvania, protokoly, a čo je najhoršieho, podpisy.
         Ktovie, čo sa z toho ešte vyľažie! Preľaknutí vyšli z reštaurácie, skočili na kozlík a už
         letia, akoby ich naháňali všetci žandári „Trojjedinej králeviny“.
    <sup>
     [
     <a class="footnote" href="#ftn.id2590301" name="id2590301">
      168
     </a>
     ]
    </sup>
   </p>
   <p>
    Ani mne nechutila šunka, ani kotlety; i vína ledva som sa dotkol. Vínko je cele
         poriadne, nefalšovaná „hrvatština“, kyslasté i ono. Mrzelo ma, že som zas len ja vyhorel
         pre hlúpu batožinu, i to len preto, že som nerátal kusov, ako to predpisuje pedantéria.
         Mrzelo ma, že budem príčinou sekatúram a preháňaniu ľudí cele nevinných. Nedal som sa
         potešiť mlčanlivému, ktorý mi jednostaj opakuje:
   </p>
   <p>
    „Čo tam po ňom! Ak zhynul lepšie keď zhynie on, ako ktorý z nás!“
   </p>
   <p>
    I zvedavý ma teší, bárs je i jemu všakovak. V celej batožine nieto jednej nočnej košele!
   </p>
   <p>
    Vyšli sme z hostinca a tu, hľa, hneď blízko veľkolepý sklep. Všetko samá bielizeň. „Čo —
         keby ste tu kúpili, čo vám treba!“ navrhujem zvedavému. A my vošli dnu. Pýtame nočné
         košele, jágerky, každý iné — pani s dieťaťom na rukách nevie, čo si počať.
   </p>
   <p>
    „Musím poslať po môjho — príde zaraz.“
   </p>
   <p>
    A „jej“ i prišiel. Habká, hmatá, hmká, prehrebá sa v škatuliach, skladá ich celé stôsy
         na púdlu, my ich otvárame, rozťahujeme tovar, rozkladáme, skúmame. Vidno, že sa tu nedá
         vybrať ničoho.
   </p>
   <p>
    „Nieto ani kedy!“ upozorňuje nás starožitník. „Treba ísť na stanicu!“
   </p>
   <p>
    Tak sme vyšli zo sklepu, zanechajúc úbohého kupca, ktorý je sotva uveličený nad vpádom
         takých hostí.
   </p>
   <p>
    Prišli sme na námestie, kde je poprsie Barákovo na stĺpe. No nenie to Barák v čamare,
         ale Ľudovít Gaj
    <sup>
     [
     <a class="footnote" href="#ftn.id2590387" name="id2590387">
      169
     </a>
     ]
    </sup>
    v chorvátskej „surtke“.
   </p>
   <p>
    I Chorváti majú svojho Ľudovíta, ktorý bol vrstovníkom nášho nesmrteľného. Ich ciele,
         ideály boli temer totožné; význam tohoto tu je práve taký veľký v dejinách chorvátskych,
         ako nášho Štúra u nás. On pripravil a vyvolal celé hnutie v národe, hnutie ilýrske, ktorého
         lúče ani dnes nevyhasli ešte. On bol rodák z Krapiny, syn jednoduchého apatiekara. No v tie
         šťastné časy nehľadelo sa na pôvod a na rod, ako v našich demokratických časoch.
   </p>
   <p>
    Na stanici sme našli ešte vždy to isté idylické ticho a tmu. Sluha zapálil lampu a vzal
         hneď naše veľké kufre na váhu. Ja som nezabudol porovnať čísla na recepise a na kufroch, či
         sú tie isté. I recepisy som schoval pečlive do tobolky. Tak sa učí človek z vlastnej škody!
   </p>
   <p>
    Pomaly sa začal i vlak organizovať ako na takej konečnej stanici. Ide to ležérne, veď
         sme z Zagorí, pánu bohu za chrbtom! Porátal som všetky kusy a medzi kusy i nás a dal
         vpratať všetko do vlaku. Nepáčilo sa mi iba to, že sa všetko nedalo vpratať do jedného
         kupé. No k batožine, čo prišla do druhého kupé, vsadil som pána sekretára. On beztoho málo
         hovorí.
   </p>
   <p>
    „Ostatne sú to len dve štácie,“ teší nás sluha. „V Zaboku presadnete do druhého vlaku.“
   </p>
   <p>
    „Pekná potecha,“ pomyslel som si. „Zas príležitosť stratiť daktorý kus.“
   </p>
   <p>
    Vezieme sa pomaličky, krajom, akoby dakde v Dolnej Orave. Ibaže nieto tu Oravy a
         Kralovianskej doliny a za Oravou povestného kúpeľa, Dierovej totiž. Všetko samý kopec,
         hora, lúky a v zákutiach po kaštieli, alebo malá dedinka. Svet sa poberá z poľa s kosami a
         hrabľami; ženské v bielom a vyspevujú si. Poézia pekného jesenného večera ľahla krajom, nad
         ktorým sa zapálili červánky. V nich, zdá sa, akoby malé drevené domce horeli.
   </p>
   <p>
    „Aké chutné domce!“ podotkol som ja. „I ony i celý kraj ani naša Orava. I ľud akoby bol
         oravský. A predsa koľká vzdialenosť od Zagoria do Oravy!“
   </p>
   <p>
    „Hovorím ja vždy, všetci sme my jedna rodina,“ potvrdzuje mlčanlivý. „Mňa to
         pozdvihuje.“
   </p>
   <p>
    „Áno, rodina,“ prisviedča starožitník. „Všetci jednakí babráci a lagani.“
   </p>
   <p>
    Keď sme zostúpili v Zaboku, bolo už dosť tma. Osobne sme nazerali, aby neostal daktorý
         kus vo vagóne. Kusy položené na stole v čakárni, poprezerané a porátané, ako svedčí.
         Spoločnosť mohla s dobrým svedomím ísť do reštaurácie. Ja som už len ostal v čakárni, ten
         jeden kus ma trápi ešte jednostaj. Vyhovoril som sa, že treba strážiť batožinu. Výčitka
         starožitníka ma trápi, pečie, morí. Nikdy si neodpustím, že som kusy neporátal. Len kde
         môže trčať ten hlúpy kufor! Akiste ho zočil „Commissionär“ a odvliekol na direkciu. I z
         reštaurácie prišla štafeta, aby prišiel na pohár výtečnej „grahovčiny“
    <sup>
     [
     <a class="footnote" href="#ftn.id2590516" name="id2590516">
      170
     </a>
     ]
    </sup>
    — má to byť zagorské vínko. A ja len stojím nad tou nešťastnou batožinou. Len
         ak ho nenašli zlodeji, nevylámali bľach, alebo nerozstrieskali na kusy…
   </p>
   <p>
    Moje dva sú tu. Starý, odpoly prázdny, a nový, kúpený v Hradci. Parádny je, okovaný na
         všetky strany, a mocný, ani helvétska viera. Prečo sa nevedel stratiť ten starigáň! Ono,
         pravda — v ňom sú poznámky: ale aká škoda, keby sa i ony stratili? Aspoň by nezavadzal a
         nerozmnožoval číslo kusov, už beztoho veľké. Veď i takto dnes-zajtra odsťahuje sa na pôjd,
         nech sa v ňom ľažú myši. Ono je pravda, že je to starý kamarát, zo študentských časov ešte.
         Ale čo je zo zásluh, keď sú boky odreté a bľachy rozhegané na posmech.
   </p>
   <p>
    Moji nerozluční mali dva kufríky a jednu koženú torbu. Tento tu v plátennej obliečke s
         ohromnou machuľou je jeden a druhý bude kdesi v Rohići. Tento bruchatý je starožitníkov a
         tento malý tiež. Len čo to v nich vláči ten človek! Snáď len nie staré rímske nápisy! Darmo
         je — ale tento malý akoby tomu stratenému z oka vypadol. Rozmery, tvar, obliečka, bľach —
         nuž zhoduje sa to všetko. I remene také, a zvláštne — konce tiež podvlečené a nie
         pretiahnuté cez uško, čo je za prackou. I starožitník ho sťahoval v náhlosti a podvliekol
         ich ako ja. Akiste ma chcel dráždiť…
   </p>
   <p>
    „A čo vy tu? Čo nejdete medzi nás?“ ozval sa mi za chrbtom zvedavý. „Grahovčina“ je
         dobrá a šunka tiež. Choďte, zíde sa vám, a ja ostanem tu.“
   </p>
   <p>
    „Ja ešte vždy o tom kufri…“
   </p>
   <p>
    „Dajte mu už raz pokoj, prosím vás! Čo po ňom, ak sa i stratil? My sa vraciame všetci a
         všetci sme zdraví, chvalabohu! To je hlavná vec. Preto nič, že nesieme o kufor menej. Nočnú
         košeľu nájdeme i u vás.“
   </p>
   <p>
    „To je všetko pravda, ale ja nemôžem nijako… Máte vy náhodou kľúče od kufrov?“
   </p>
   <p>
    „Tu sú.“
   </p>
   <p>
    „Dobre. Ja by proboval, či sa váš kľúč od toho strateného netrafí do tohoto bľachu.
         Tento malý tu ponáša sa veľmi na ten stratený.“
   </p>
   <p>
    „I mne dávno bolo na ume. Ale čože, don X ustavične, že je jeho.“
   </p>
   <p>
    Kľúč vliezol do bľachu ako nič — šťuklo, poklopec skočil. Rozpustím remene, otvorím —
         navrchu košeľa nočná s vyšívaním.
   </p>
   <p>
    „Veď je to jeho košeľa!“ zvolal zvedavý „I druhá bielizeň, i hodinky — všetko — všetko…“
   </p>
   <p>
    „Teda kufor váš!“ zvolal som ja. „A teraz už don X nech si hľadá svoj.“
   </p>
   <p>
    O chvíľu prišla celá spoločnosť. Jednohlasne sme uzavreli, že sa kufor našiel.
   </p>
   <p>
    „A váš?“ pýtam sa starožitníka.
   </p>
   <p>
    „Môj? Tuto — i teraz, ako vždy, na svojom mieste.“
   </p>
   <p>
    „A ten druhý?“
   </p>
   <p>
    „Aký druhý? Ja sa vždy vynasnažujem nosiť čím najmenej kusov. A tento starý pán tu zbaví
         za tri také fafrnky.“
   </p>
   <p>
    „A prečo ste ho prisvojili v Krapine?“
   </p>
   <p>
    „Odpusťte! Vy ste sa spýtali, či je toto môj, a ja som jednoducho prisvedčil. Veď, ako
         vidíte, je môj.“
   </p>
   <p>
    „Boli jeden pri druhom,“ vysvetľuje zvedavý. „Tak sa pridalo nedorozumenie. My sme malý
         rátali ustavične k veľkému.“
   </p>
   <p>
    Rozosmiali sme sa. No zišlo nám na um, že sa nebudú smiať o tomto čase tak chutne naši
         úbohí kočiši a „Commissionär“. A žandári v Krapine popísali bohviekoľko protokolov a
         raportov. Možno sa už i ponevierajú dakde po dedinách, hľadajúc náš kufor…
   </p>
   <p>
    „Nič to,“ teší nás mlčanlivý. „Treba telegrafovať na direkciu a žandárom do Krapiny, že
         sa kufor našiel.“
   </p>
   <p>
    Ku grahovčine som sa už nedostal. Medzitým totiž prišiel vlak, do ktorého sme vsadli a
         vniesli všetky kusy. Batožina a my zaujali sme celé kupé. Mesiaca nevidno; nepozostáva iné
         ako rozhovor. No rozhovor akosi nešiel. Jedni sa zamysleli a starožitník hľadá v kúte
         pozíciu trochu pohodlnejšiu. My sme presadli, postlali mu torbu a o chvíľu už odfukoval.
   </p>
   <p>
    „Aký dar od boha!“ závidí mu mlčanlivý. „Sotva sa vyvalil, už zaspal. Ja by mohol sedieť
         pol roka takto a nezažmúril by oka.“
   </p>
   <p>
    „To je pravda,“ prisviedča mu zvedavý. „Keby nebol takým chýrnym starožitníkom, bol by
         vyžil i ako obchodný cestujúci.“
   </p>
   <p>
    No onedlho tvár jeho sa bôľne skrivila a zavznelo dakoľko úzkostlivých vzdychov.
   </p>
   <p>
    „Hľa, už sa mu sníva,“ poznamenal som ja. „Nebodaj sa mu rozbil dáky nápis, že stene.
         Darmo je, každé povolanie má i niečo nepríjemného.“
   </p>
   <p>
    Onedlho sa prebudil. Vyrozprával nám, že mal so sluhom Antem veľmi nepríjemný výstup.
   </p>
   <p>
    Bolo blízko jedenásť hodín, keď vlak vhrmel do starého nádražia. Konduktori vykrikujú:
         „Zagreb — Zagreb!“ Na vicinálke a na starom nádraží zbaví ovšem i „Zagreb“. Na hlavnej
         čiare na nádraží štátnom, ktoré vystavil nebohý krajan Baross, kričí sa už len „Zágráb“. My
         sme sa tu vysypali i s našimi kusmi. Nášho starožitníka čaká tu dakoľko pánov z jeho cechu.
         Ledva sme sa stihli odobrať, už nám ho odvliekli. Viac sme ho už v ceste nevideli. My
         štyria sme zapratali celý omnibus hotela kusmi a vsadli do fiakra. O dakoľko minút boli sme
         už v „Janjetu“.
   </p>
   <p>
    V Janjetu — janje znamená baranca — sme sa usalašili čím najlepšie. Ľahli sme si šťastní
         a spokojní, že sme zase po rokoch v hlavnom meste Trojjediného kráľovstva, z ktorej trojice
         Dalmácia prináleží pod Austriu.
   </p>
   <p>
    Vstal som, dľa obyčaje, zavčasu. Šiel som hneď na hlavnú poštu a zatelegrafoval do
         Rohića a do Krapiny, že sa kufor našiel. A teraz ulicou rovno dohora, tak naverímboha. O
         chvíľu som vošiel do Národnej kaviarne. V nej sa schádza záhrebská aristokracia, ale
         aristokracia ducha. Novinári, herci, spisovatelia, umelci a politikovia. Záhrebská Slávia
         je toto. Pravda, nevidím ani hercov, ani umelcov: tí o tejto hodine, ak sú na dačo,
         odfukujú ešte na svojich vavrínoch. Mne nepozostáva, než chytiť sa do novín. Vzal som
         „Hrvatsko Pravo“ a prečítal „domáce viesti“. V tejto rubrike sa nadáva Hrvatskej a dakedy i
         Obzoru. Národným Novinám
    <sup>
     [
     <a class="footnote" href="#ftn.id2590794" name="id2590794">
      171
     </a>
     ]
    </sup>
    (úradný orgán) len v priestupný rok. Potom som vzal „Hrvatsku“ — nuž i ona sa
         pričinila, aby neostala nič dlžná. A to v každom čísle taká výmena zdvorilosti a poklôn.
         Ale v čerty politika i jej noviny! Jeden dobrý patriot tvrdí, že Chorváti boli i lepší, i
         statočnejší, i rozumnejší, kým nevedeli čítať. Čítaním novín pokazil sa národ. A veru nedá
         sa odtajiť, že čítanie takých nadávok a polemík nakazí každého a menovite človeka prostého,
         bez lže a falše, ktorý sa nazdáva, že všetko, čo je tlačené, musí byť svätá pravda.
   </p>
   <p>
    Kaviareň je na trgu Jelačića. Tu stojí, hľa, bán Jelačić na koni a vytasenou šabľou
         ukazuje tam kdesi k severu. I jeho tvár má výraz akýsi prísny. Ostatný Machabejský!
   </p>
   <p>
    Aký divný obraz, čo sa rozvíja takto zrána okolo pomníka bánovho! Celé mesto šiatrov a
         dlhé nekonečné rady lavíc a primitívnych pudlí, zbitých z dosák. Svet sa tu hemží a mieša
         ani v Kubíne o jarmačeku (pred Vianocami), alebo o jarmoku na Jána. Naozajstný jarmok.
         Môžeš tu kúpiť, čo len chceš. Všetko veci pod zuby alebo články kuchynské. Nenie to
         námestie pre parádu a politické demonštrácie (ako tá so spálením zástavy), ale ozajstný
         „trg“.
   </p>
   <p>
    Práve je ovocná sezóna v kvete: je tu všakového ovocia na výber. Hrušky cisárske,
         bystričky, broskve, jablká i suché ovocie: všetko krásne, chutné a lacné. Potom všaková
         zelenina. Naostatok i naša oravská kapusta. Treba vyznať, že hlavy sú nie také impozantné
         ako veličianske, alebo kubínske, ale zbavia i tieto tu. I mäsiari sekajú tu mäso. Na
         mnohých miestach je teliatko ešte v koži, s hroznou ranou pod krkom a mäsiar ho šetrne
         zvlieka sťa gavalier svoju dámu v garderóbe divadla. Zemiakov tu vidno celé hŕby. Hrášku a
         bôbu v strukoch, i šúľky kukurice na varenie. A tie pyramídy dýň a melónov! Kedy sa to len
         všetko stroví?
   </p>
   <p>
    Prvá prechádzka takto zrána je vždy na toto námestie, keď som v Záhrebe. Nie preto, že
         stojí na ňom bán Jelačić, ktorý oslobodil Viedeň a i ináč preslávil svoje meno naveky —
         nie, politika ma sem neťahá. Ja sa len rád tmolím medzi týmto pestrým svetom, načúvam
         jednanie a naťahovanie o jeden groš — tmolím sa bez cieľa pomedzi šiatre a lavice a kupci
         mi núkajú svoj tovar. Títo predavači nepredstavujú typ veľkomestský: nie sú to povestné
         kofy, ktoré vedú medzi sebou ustavičný boj. Sú to všetko ľudia pospolití z blízkeho a
         ďalšieho okolia — sedliaci a sedliačky v svojich malebných národných krojoch. Celý trg sa
         belie nimi, akoby ho bol obsadol ohromný kŕdeľ bielych husí. Všetko je to oblečené
         sviatočne; všetko pláva v luxuse, ktorý si môže dovoliť i najchudobnejší človek, ak len
         chce — v čistote takej, akou sa ľud málokde na svete honosí. Aké to šťastie zaopatrovať si
         denné potreby a potravné články z takýchto statočných, čistých rúk, hoc i mozoľných. Kto by
         povedal, že je v hlavnom meste jedného starobylého kráľovstva? Keď je hlavné mesto takéto,
         to znamená, že je to mesto čisto národné, nedotknuté kozmopolitizmom. Nevidno ponevierať sa
         po uliciach tej nešťastnej čvargy, ktorú prechováva každé hlavné mesto, ktorá v Prahe tvorí
         takzvané pepíctvo. I taká čvarga môže byť národná, lenže ju vyhodilo napovrch mohutné
         vrenie života, vzrušeného sociálnymi biedami, sťa šamotinu. Nie; v Záhrebe takého
         proletariátu niet. Tu vidíš mešťanov, solídnych, starousadlých a pokojamilovných a zas
         sviežich a naivných dedinčanov, ktorí ľnú k rodnej zemi starou a večne sviežou láskou.
   </p>
   <p>
    A nielen na trgu Jelačićovom — v celom meste sa stretávaš s týmito milými postavami
         pospolitého ľudu. Dodávajú Záhrebu zvláštny nezmazateľný ráz — ráz národnej metropoly.
         Kroje, hoc i rozmanité, majú jednu základnú, krásnu črtu: že sú výrobok číro-čisto domáci.
         V dnešných časoch to znamená mnoho. Národ sa má hmotne len do tých čias dobre a neupadá, do
         tých čias je mravne nedotknutý, kým sa zaodieva a zaobúva sám, dľa svojho vkusu a dľa
         svojich potrieb. Národní ekonómi, pravda, ma okríknu pre také spiatočníctvo, ktoré vzdychá
         za starými dobrými časmi krčaha-kráľa. Dnes sa už, nadhodia oni — spoločnosť ľudská
         diferencovala, chvalabohu, roztriedila na rozmanité skupiny sťa mravce v svojom mravenisku.
         A triedy napomáhajú, doplňujú jedna druhú a všetky spolu tvoria harmonický, veľkolepý
         celok, ktorý sa volá spoločnosťou ľudskou. Jeden je čižmár, druhý krajčír a nikdy nie i
         sedliak i krajčír v jednej osobe. To je svätá pravda, ale z druhej strany treba zas uznať,
         že sa v kroji zachováva čisté národné jadro. Pradie, tká a šije sa v každom dome
         sedliackom, kde sa kroj udržal. Spracovanie ľanu a vlny zamestnáva ľud na užitočný spôsob,
         a to práve v zime, kde by sa ináč zaháľalo a márnilo — dáva duševnému životu prostého ľudu
         cele iný, zdravý smer, než by dávala záhaľka: slovom chráni ľud od mravnej skazy. Z druhej
         strany národný kroj núti a tisne k čistote, a čistota je pol života. Každý mohol skúsiť, že
         sedliačka v belasých šatách ani zďaleka nedbá čistotu, lebo čierna farba pokrýva špinu, ako
         v svojom národnom kroji. Konečne neslobodno zabudnúť hlavný moment. Národný kroj vyráža
         hlavnú ideu, za ktorou dnešná spoločnosť upí a volá, pre ktorú toľkí zápasia a hynú — ideu
         rovnosti.
   </p>
   <p>
    Druhý trg z hlavných je Zrinjevac; tiež priestranný, ako Jelačićov. No tu sa už
         nevydržiavajú trhy a jarmoky. Rozdelený je cestami a alejami, má dosť starého stromovia a
         rozsiahle plochy pažiťové, ako to vyhľadáva moderný vkus. Tu sa prechádza elegantný svet
         záhrebský, menovite na mrkaní. Na tomto námestí jest dosť budov významných, medziiným i
         Akadémia. Divadlo stojí trochu ďalej.
   </p>
   <p>
    Ináč i na promenádach pozorovať, že ešte nenastala sezóna. Chybujú i študenti, ktorí
         najväčšmi oživujú ulice a verejné miesta.
   </p>
   <p>
    Pred obedom sa najviac premávame po Ilici, záhrebských to Priekopách. Moji druhovia
         chodia zo sklepu do sklepu. Takí dedinčania, keď raz za čas prídu do mesta, najradšej by ho
         celé odniesli. V Ilici môžeš kúpiť, čo len chceš: tovar dobrý, jemný a vkusný. Ceny všade
         „pevné“. Mnohý je tomu rád a druhý, vzdor tej pevnote, probuje ich sklátiť. No kupec takému
         ukáže na nápis: „prix fix“.
    <sup>
     [
     <a class="footnote" href="#ftn.id2591056" name="id2591056">
      172
     </a>
     ]
    </sup>
   </p>
   <p>
    Záhreb sa zveľaďuje. Ilica sa od tých čias, čo som jej nevidel, značne premenila.
         Povstalo mnoho nových, veľkolepých sklepov, podvihli sa nové nádherné stavby a paláce.
         Palác Eskomptnej banky môže stáť i na Ringu.
    <sup>
     [
     <a class="footnote" href="#ftn.id2591078" name="id2591078">
      173
     </a>
     ]
    </sup>
    V ňom je celý labyrint obchodov a skladísk. Tu sa nachodí i mliekáreň grófa Draškovića,
    <sup>
     [
     <a class="footnote" href="#ftn.id2591090" name="id2591090">
      174
     </a>
     ]
    </sup>
    ktorú mlčanlivý, neviem sám ako, zaraz vyňuchal. Navštevuje ju pilne, chváli
         mlieko veľmi. Môžeš v nej dostať všetky možné druhy mlieka i všetky mliečne výrobky
         nefalšované a dosť lacné. Ja som sa medzitým odhodil od mlieka a dal sa na ovocie, ktorého
         jesto vždy na výber na trgu Jelačićovom. Keď som oberal hrozno, kyslasté ako hrozno na
         týchto stranách, mlčanlivý sa mraštil, akoby sa bol octu napil. On tvrdí, že to hrozno
         nenie zrelé.
   </p>
   <p>
    Pokrok je na Ilici i v druhom ohľade. Keď vojdeš do sklepu, nepozdravia ťa už s
         gracióznym „Habe die Ehre!“
    <sup>
     [
     <a class="footnote" href="#ftn.id2591124" name="id2591124">
      175
     </a>
     ]
    </sup>
    alebo: „Guten Tag!“ Pán i subjekt tu všade je už „sluga pokoran“, alebo i
         „ponizan“. Vyšlo z módy „kis di hand“
    <sup>
     [
     <a class="footnote" href="#ftn.id2591139" name="id2591139">
      176
     </a>
     ]
    </sup>
    a všade ti „ljubi ruke“, pán i sluha. Súdiac po obchodoch, Záhreb je mesto
         čisto chorvátske. Predtým sa mi zdalo, že je predmestím Viedne a Berlína. I kupci typu
         semitského prijmú ťa korektnou chorvátčinou. Dajeden z nich je nesmierny chorvátsky
         patriot, takže už ani Starčević nenie mu dosť radikálny. Tento obrat, a či skôr prevrat,
         datuje sa od najnovších časov a vyvolali ho študenti. Počali písať proti cudzote a
         uverejnili dakoľko mien. To pôsobilo zázračne. Nemecké nápisy zmizli, chorvátčina začala sa
         ozývať po obchodoch i na ulici. Nuž záslužnú prácu vykonali študenti, len aby v nej
         vytrvali i naďalej.
   </p>
   <p>
    Na ulici zriedka čuješ nemeckého slova. Predtým Ilica bola ani Graben, po chorvátsky
         hovorili iba horšie slúžky a sedliaci. Dnes i elegantné dámy po Ilici a Zrinjevcu štebocú
         po chorvátsky. Až potom som sa spamätal, že Chorvátsko má svoju domobranu. Vidno, že sa reč
         šíri, podmaňuje si široké kruhy. Nenie to už len vonkajší náter, afektácia, tento návrat k
         domácemu krbu — je to už obyčaj, ktorá prešla do krvi. Otváram oči, kde sa dela tá nemčina!
         Utiahla sa do domov a komptoárov? A či odišla do Rohića na letovisko, aby nás tam celý
         mesiac morila? Stretol som na Zrinjevcu i maznu z Rohića. Hovorí tu po chorvátsky, i krásna
         „mamice“ šteboce po chorvátsky, len kde-tu zatrúsi nemeckú frázu.
   </p>
   <p>
    Na tom obrate bude mať i divadlo svoje zásluhy: menovite odkedy sa obnovilo a
         zmodernizovalo. Vieme, ako lipne každý a menovite ženský svet za všetkým, čo s divadlom
         súvisí. Ako si stadiaľ dosť toho odnesú, zlého i niečo dobrého — tam vidia nové módy, ale i
         počujú materinskú reč ozývať sa víťazoslávne. Tak obecenstvo samo nevie, ako privykne tým
         zvukom, nasiakne duchom národným.
   </p>
   <p>
    Popoludní, keď sme vyšli z Národnej kaviarne, vsadli sme do fiakra. Tunajšie fiakre sú
         elegantné ako málokde, i kone majú dobré. Rozkázali sme, nech nás vyvezie dakam dohora,
         odkiaľ sa dá čím viac vidieť. Počasie bolo prekrásne, ale horúčavy nebolo, ako sme sa ešte
         v Rohići obávali, že bude. Bodrý fiakrista zaviedol nás najsamprv, to sa rozumie, do
         katedrály. Na nej dostavili už obe veže a zreparovali ju — stojí bez obleku, v čom som ju
         ostatný raz videl, ani v dákej sieti: bez lešenia a zložitej armatúry totiž. I ona je v
         štýle gotickom, veľkých rozmerov, znútra jednoducho nádherná. V chráme sme našli kŕdel
         sedliackych dievčat, ktoré drhnú a vymetajú. Hotujú sa k veľkej slávnosti, na
         dvadsaťpäťročné jubileum biskupovania arcibiskupa Posilovića.
    <sup>
     [
     <a class="footnote" href="#ftn.id2591255" name="id2591255">
      177
     </a>
     ]
    </sup>
    Ako známo, prvej bol v Senji biskupom a stadiaľ bol preložený ako arcibiskup do
         Záhrebu po dlhých vyjednávaniach a zákulisných fígľoch. Pri katedrále je rezidencia
         arcibiskupa. Palác starosvetský, rozsiahly, trochu pošmúrny. V ňom svojho času sídlili i
         Slováci, medzi nimi i Havlík.
    <sup>
     [
     <a class="footnote" href="#ftn.id2591285" name="id2591285">
      178
     </a>
     ]
    </sup>
   </p>
   <p>
    Potom nás voviezol i do Kapitulskej ulice. Tichá ulica, pozostáva zo samých kanonických
         domov. Každá taká „kúria“ má svoju záhradu. Podajedny sú starosvetské, iné novšie stavby —
         všetky vystavené v akomsi solídnom štýle. Naokolo tichosť, ako vo vymretom meste, sotva
         vidno človiečika prejsť ulicou. Kto by si pomyslel, že je vo veľkom meste? Nuž dobre sa to
         musí sedieť v týchto kúriách, v tichej meditácii a pri dôchodkoch záhrebského kanonika.
         Klerici nepochybne majú i to úfanie, keď sa prechodia tadiaľto, že nejednému z nich dostane
         sa takého tuskula po trampotách školských a dedinsko-farárskych. Takýto kríž až do smrti
         znášať nemalo by byť priťažké nikomu. Medzitým, pretože človek nenie nikdy spokojný:
         ktovie, či v týchto tichých domoch neprebýva kde-tu i túžba za skvelejším tuskulom, napr.
         palácom tam nižej pri stolnom chráme, alebo i mnohá sklamaná nádej.
   </p>
   <p>
    Zrazu sme sa octli za mestom, medzi poľami dosť pustými, kde z pravej strany padá pohľad
         na rozsiahlu pláň. Na nej, kdesi v diaľke, belie sa murovaná ohrada a v nej akési pošmúrne
         stavby. To je „Mirogoj“,
    <sup>
     [
     <a class="footnote" href="#ftn.id2591345" name="id2591345">
      179
     </a>
     ]
    </sup>
    záhrebský cintorín, miesto, kam dľa Horácia „všetci pospiechame“ a ktoré nás
         minúť nemôže. Rozlúštenie všetkých záhad, dokonalé splnenie troch najväčších hesiel, ktoré
         hýbajú svetom: voľnosti, rovnosti a bratstva… Mnohému spomedzi usužovaných dietok božích
         neostáva druhej útechy, iba výhľad na toto posledné útočište, na tento koniec všetkých
         nerestí. On dáva sily a odvahy, aby sa znášalo bez reptania to, často také ťažké bremeno
         života.
   </p>
   <p>
    Z takých dúm dušičkových sme sa prebrali, keď fiaker vkeroval do akejsi dediny.
         Cifrovaná dedina! Domce strojné, prízemné i poschodové, a každý v záhrade, každý v inom
         štýle, v inej okrase. I viníc vidno hojnosť na týchto stranách. Jurjevac sa volá táto
         dedina, vlastne ulica záhrebská, obsadená samými vilami. Náš fiaker vie dokonale, čia je
         ktorá vila. Rozkladá nám i životopisy podajednych majiteľov. Jeho „bul“ znie mi tak, ako z
         úst bašíka gemerského. Nezabudol nám ukázať vilu pána podmaršala, známeho z Rohića, v
         ktorej Strossmayer býva, keď zavíta do Záhrebu. Hneď nad ňou je vila dr. Miletića,
    <sup>
     [
     <a class="footnote" href="#ftn.id2591397" name="id2591397">
      180
     </a>
     ]
    </sup>
    bývalého intendanta národného divadla, ktorý si vydobyl veľké zásluhy o tento
         ústav. Pozdvihlo ma nesmierne povedomie, že „náš“ človek, totiž z nášho poctivého cechu, má
         takéto bydlo, hoc i viem, že ho nevystavil z literárnych honorárov. Z honoráru sa ešte ani
         v Záhrebe nedajú stavať vily, najviac ak povetrné zámky…
   </p>
   <p>
    Popri starom kostolíku dostali sme sa zase nad mesto. Medzi lúky, vinice, záhrady. Sme
         na pláni, ktorej strana, obrátená k Záhrebu, padá príkrou strminou, vysadenou starým
         stromovím. Záhreb — nové mesto totiž, leží akosi pod nami a zasluhuje svoje obligátne
         epiteton „biely“. Za mestom rozprestiera sa roveň, ktorej ani stadiaľto nevidíš hraníc.
         Tratia sa kdesi v odpoludňajšej modrastej hmle. Táto pláň, ktorou sa vezieme, volá sa
         Smrok. Vinice i na týchto stranách sú držané dobre, obrábané vzorne. Vidno, že patria
         boháčom, ktorým nechybuje na kopáčov a modrý kameň. Medzi vinicami skočí nám neraz pred oči
         koketná vila. Medzi menami boháčov, ktorí tu majú svoje vily, nejedno vychodí na „-eger,
         -berger“ a náš dobrý vodič, keď i musí dopustiť pri takom mene, že majiteľ je žid, doloží,
         ako na ospravedlnenie: „ale statočná osoba“. Merťuk statočnosti teda je uňho pohostinnosť,
         ktorú kladie na prvé miesto medzi všetkými cnosťami.
   </p>
   <p>
    Fiaker zastal pred skromným dreveným domom. Vošli sme do priestranného dvora, v ktorom
         stoja dva-tri stromy. Po dvore sú stoly, ako bývali v starých školách, s nohami na X. Sme
         „kod dobre mamice“,
    <sup>
     [
     <a class="footnote" href="#ftn.id2591469" name="id2591469">
      181
     </a>
     ]
    </sup>
    ktorá šenkuje mlieko čerstvé i kyslé. Sem dochodia z mesta okriať prechádzkou a
         posilniť sa mliekom. Mlieko bolo dobré, menovite kyslé. Kým sme my pili mlieko, za ten čas
         náš vodič vysúkal dve fľaše dobrého piva.
   </p>
   <p>
    Stadiaľto sa cesta spúšťa — parkom — je to Tuškanac, ktorý sa rozkladá v stráni nad
         samým Záhrebom. Starý, veľkolepý park, kde ani o poludní neprebije slnce. Na sedadlách si
         hovejú starší, deti sa preháňajú po cestách a popod stromy. Taký park môže závidieť Záhrebu
         ktorékoľvek veľmesto. Onedlho sme prešli popri „Streljane“,
    <sup>
     [
     <a class="footnote" href="#ftn.id2591501" name="id2591501">
      182
     </a>
     ]
    </sup>
    kde okrem strieľania vydržiavajú sa veľké plesy a vôbec veľké zhromaždenia.
         Strelnica má totiž najväčšiu dvoranu v Záhrebe.
   </p>
   <p>
    Na ten spôsob dostali sme sa do horného mesta, na Markov trg.
   </p>
   <p>
    Nenie to ani zďaleka Markovo námestie z Benátok. Ale zasluhuje, aby sa poklonil každý
         pred jeho ctihodnou minulosťou. Tu sa odohrala nejedna radostná udalosť a slávnosť, ako i
         nejeden krvavý výjav v minulosti. Na prostriedku námestia stojí chrám sv. Marka. Stará
         budova a so starobylosťou čudne kontrastuje krov, zložený z pestrej mozaiky, vo farbách
         chorvátskych. Na krove sú zložené címery kráľovstva a mesta vo veľkých rozmeroch. Fara sv.
         Marka, prvá v Záhrebe, je z tamtej strany: nová, priestranná, už po vonkajšku môžeš
         vyrozumieť, že patrí k najlepším farám celej krajiny. Z tejto strany je mestský dom, tiež
         budova starosvetská, ale renovovaná.
   </p>
   <p>
    Na tomto námestí stoja „banski dvorovi“ — palác chorvátskeho bána. Budova na poschodie s
         končitou strechou, zelenkasto vyfarbenou, s dlhým radom neveľkých oblokov. Takto zvonku to
         vyzerá dosť skromne, no nedá sa jej uprieť elegancia a pôvab ctihodnej staroby. Keď vojdeš
         bránou, vidíš priestranný dvor, okolo ktorého sa rozkladá palác. Odnesieš si i stadiaľto
         dojem, že je to sídlo dôstojné prvého hodnostára, miestokráľa tohoto slávneho kráľovstva.
   </p>
   <p>
    Náš horlivý sprievodca upozornil nás na kameň, na ktorom bol korunovaný Matej Gubec
    <sup>
     [
     <a class="footnote" href="#ftn.id2591570" name="id2591570">
      183
     </a>
     ]
    </sup>
    za sedliackeho kráľa. Stalo sa to po udusení sedliackej vzbury a koruna bola
         železná, rozpálená na žeravo. Taká bola spravodlivosť v tých surových časoch. Nielen že
         trestala previnilca, ale ho ešte krvavo vysmiala. Kameň vyzerá ako ktorýkoľvek druhý kameň
         v dláždení námestia. Či je to ten istý kameň, nech si zodpovie náš sprievodca. My aspoň sme
         mu uverili a keď sme si ho obzerali, predstúpili nám pred oči krvavé výjavy tej vzbury,
         ktorú tak úchvatne opísal prvý chorvátsky románopisec Šenoa.
    <sup>
     [
     <a class="footnote" href="#ftn.id2591598" name="id2591598">
      184
     </a>
     ]
    </sup>
   </p>
   <p>
    Z námestia sme sa spustili nadol neveľkými uličkami, v ktorých stoja domy najviac
         starosvetské mešťanov a kde-tu i palác daktorého veľmoža chorvátskeho. Prišli sme na
         promenádu Strossmayerovu — cesta, ktorá vedie nad krkolomnou strminou. Na miestach sa ti
         pod nohami otvára hlboká priepasť, na dne ktorej červenejú sa škridlové krovy nového
         Záhrebu. Na túto promenádu možno dostať sa i zdola, a to najsnadnejšie, keď vsadneš do
         zubatej železnice. Vagón sa podchvíľou spúšťa a dvíha dohora, ticho, bez hluku, sťa kási
         tajomná potvora. Vsadnúť do takého „vlaku“ nenie práve lákavé a menovite nie ľuďom trochu
         nervóznym. Mlčanlivý ani na samej promenáde, vzdor múrom, ktoré sú na rube cesty, necítil
         sa dosť bezpečne a podchvíľou utieral pot z čela.
   </p>
   <p>
    Do nového mesta vrátili sme sa ulicami úzkymi a strmými. Pripomínajú veľmi cestu z Malej
         Strany na Hradčany, iba že sú tieto hádam ešte strmejšie. O chvíľu nás fiaker vysypal zase
         pred Národnou kaviarňou na trgu Jelačićovom.
   </p>
   <p>
    Večer by bol nedbal ísť do Národného divadla. Šiel som kúpiť kartu do dennej kasy, a tu
         som sa dozvedel, že divadlo má vakácie, ktoré sa skončia až o tri dni. Ľutoval som túto
         nehodu a mal som aspoň tú náhradu, že som mohol med cez sklo lízať: počúvať totiž zvonku,
         ako sa cvičí chór tamdnu na akejsi árii. Nové divadlo tentoraz videl som iba zvonku. Je to
         budova veľká, vkusná, a stojí veľmi efektne, lebo zo všetkých strán je otvorený priestor.
         Znútra som ho videl, keď sa dostavovalo. Pracovalo sa dňom-nocou, lebo sa čakala v Záhrebe
         práve návšteva kráľova. Vtedy lepili na lóžach steny a síce tak, že drôtovú sieť zaliali
         gypsom a stena bola hotová. O takej stene sa už môže úplným právom povedať, že má uši.
         Povala bola už hotová, práve maľovali na nej obrazy.
   </p>
   <p>
    Ráno sme sa vybrali zase túlať po Záhrebe. Pán sekretár, ako človek vo všetkom
         metodický, s plánom mesta v ruke. On všetko robí dôkladne ako Nemec. Zapisuje pilne a chcel
         by všetko vidieť. Chcel nás naviesť, aby sme šli prezerať múzeá a obrazárne — no my nemali
         sme času nadostač na také návštevy. My sa spúšťame jednoducho na náhodu, čo príde pod oči,
         poobzeráme si zvonku. No navzdor tej povrchnosti cestovania mlčanlivý nepremeškal ma
         doviesť k domu nebohého Starčevića. Nenie to obyčajný činžovník, ale budova vyšších
         nárokov. Starčević ako starec býval ešte v skromnej študentskej izbičke, viedol život
         utiahnutý, až asketický. Tu prišlo na um jeho stúpencom, aby mu národ vystavil dom a
         daroval. Zbierky sa viedli roky a roky v pravašských novinách a keď bola slušná suma
         zobratá, chytili sa do stavby, a čo chybovalo, doplnili hypotekárnou pôžičkou na dom. Tak
         sa stal ich Starý majiteľom domu, ale zadlženého. Dlh vzrástol, nádherná stavba nemôže
         vyplácať úroky, takže podchvíľou hrozí jej konkurz. Stránka práva, aby vyhla takému
         verejnému škandálu, núkala dom rozličným korporáciám do daru, ale dosiaľ nikto sa nenašiel,
         kto by chcel taký nebezpečný dar prijať. Tak sa hľa pomstí ľahkomyseľnosť, kto stavia bez
         výpočtov, alebo ako Písmo hovorí, na piesku. Okolo domu sú najviac prázdne grunty ešte,
         ktoré dosť ľahko pri najbližšej návšteve nájdem zastavané činžovníkmi.
   </p>
   <p>
    Pán sekretár, ako plnokrvný Dalmatínec, sníva o tom, čoho nemá — totiž o železnici. Ani
         sme sa nenazdali, len keď nás vyviedol za mesto, kde sú prázdne grunty a v diaľke sa černie
         nádražie. Grunty tieto nie sú celkom pusté. Stojí tu i tu skupina šiatrov, inde zas kupec
         rozložil svoj tovar po holej zemi. Tu vidíme pozostatky jarmoku, ktorý sa tu vydržiaval z
         príležitosti „kraljeva dana“
    <sup>
     [
     <a class="footnote" href="#ftn.id2591743" name="id2591743">
      185
     </a>
     ]
    </sup>
    — Štefana kráľa, keď je v Záhrebe hostina a jarmok asi taký ako náš radvanský.
         Pred pár dňami hemžil sa tu celý Záhreb a ohromné húfy národa z celej krajiny. Napodiv je,
         ako sa držia staré obyčaje v tomto meste čulom, zmodernizovanom, kde predsa jesto hodne i
         cudzieho elementu. Záhrebčan by sa považoval za podliaka a stratenú existenciu, keby
         nevyšiel „kraljev dan“ sem medzi šiatre a nenajedol sa „pečenice“ — pečienky z ražňa, a la
         v Martine na Osikove. I my sme pokorili starým obyčajam. V jednom šiatri sme kúpili celú
         zbierku píšťaliek, čo sme trpko obanovali, keď sme sa vrátili do Dalmácie. Deti nám na nich
         vyhvizdovali od rána do večera pod oblokmi.
   </p>
   <p>
    Na nádražie nenie tak ľahká vec dostať sa z tejto strany. Prichodí nám preskakovať
         hlboké garády a driapať sa po násypoch sťa dákych šiancoch. Zakladajú sa tu plyno- a
         vodovody pre nádejné nové mesto, ktoré sa bude čochvíľa stavať. Záhreb vôbec mnoho
         vynaložil na kanalizáciu. Je to mesto veľmi čisté, zriadené, — o smrade nechyrovať ani v
         úzkych starých uliciach, a čo je hlavné: má dobrú pitnú vodu.
   </p>
   <p>
    Pred nádražím pán sekretár sa dozvedel, čo mohol dávno vedieť: že prístup na perón je
         zakázaný a na koľajnice tobôž. O študovaní železnice, o prizeraní, ako sa vagóny pripínajú,
         ako sa prevezú na druhé koľajnice, vôbec o ukojení zvedavosti laika nebolo už ani reči.
         Sklamaný takto, ľahko sa dal prehovoriť k návratu do mesta.
   </p>
   <p>
    V nedeľu po obede moji druhovia si odpočívajú, ja som šiel do Národnej kaviarne. Pán
         sekretár odslúžil omšu, a dosiaľ sa neukázal. Zato som tu našiel mojich známych, a čas sa
         príjemne minul v rozhovore. Dnes sa tu našla skoro celá obec umelecká a politická, ktorá
         neletuje von zo Záhrebu. Spomedzi politikov ma najväčšmi zaujal dr. Mile Starčević,
    <sup>
     [
     <a class="footnote" href="#ftn.id2591820" name="id2591820">
      186
     </a>
     ]
    </sup>
    mohutná hlava na mohutnej postave. Naozajstný lomiželezo. Naň prešiel i dom
         strýcov; dedičom politiky je dr. Frank. Dr. Mile Frank a spisovateľ Kumičić
    <sup>
     [
     <a class="footnote" href="#ftn.id2591845" name="id2591845">
      187
     </a>
     ]
    </sup>
    sú hlavné stĺpy takzvanej čistej strany práva, strany, ktorá pred smrťou Starčevića
    <sup>
     [
     <a class="footnote" href="#ftn.id2591881" name="id2591881">
      188
     </a>
     ]
    </sup>
    sa bola utvorila následkom spálenia zástavy na Jelačićovom trgu. S nimi drží
         ešte David Starčević, tiež taký lomiželezo, ktorý v politike prekonal hrúzu evolúcií a
         revolúcií. V Chorvátsku je ovšem ľahko preskakovať z jednej strany do druhej, koho taký
         šport zaujíma. O strany a stránky nieto núdze — narástlo ich ako húb po daždi a vo všetkých
         osobný moment hrá hlavnú úlohu. Chorváti sú v politike práve takí, ako ich bratia Srbi a
         Bulhari, hoc sa i radi vynášajú, že sú oni odchovanci Západu — radi sa v politike drobia a
         mrvia, dajú sa vodiť nie tak zásadám ako skôr osobnostiam, ktoré tiež sú v politike
         náruživé. Politická vrtkavosť je význačnou črtou týchto politikusov, a nič nenie
         prekvapujúceho, keď taký politický velikán pripojí sa dnes k tým, ktorých vyhlasoval včera
         za zhubcov a zradcov národa.
   </p>
   <p>
    Udrela tretia hodina, ja s mojím známym opustili sme kaviareň. Pobrali sme sa Ilicou,
         dosť prázdnou teraz, a vkerovali do jednej tichej ulice. Zastali sme pred budovou veľkou,
         ale pošmúrnou. Ošedivela od staroby, riedke obloky majú mreže. Zazvonili sme, mohutné
         dubové dvere, železom okuté, sa otvorili a my dvaja vstúpili sme do chodby, v ktorej panuje
         podvečerné šero, bárs vonku hreje slniečko. Stojíme pred ctihodnou sestrou v bielom čepci,
         ktorá pozerá na nás votrelcov dosť nedôverčive. Dľa starého návyku vyhýba nášmu pohľadu,
         držiac oči sklopené, a pýta sa nás, čo si žiadame, to sa vie, po nemecky. Napísali sme jej
         mená tých noviciek, s ktorými by sme chceli hovoriť. Vpustila nás do parlatoria
    <sup>
     [
     <a class="footnote" href="#ftn.id2591961" name="id2591961">
      189
     </a>
     ]
    </sup>
    (hovorne) a o chvíľu vstúpili dve mladé devy, v svetských šatách ešte, iba že
         nosia na hlave čierny čepiec a pred sebou čiernu zásteru, ktorá pokrýva i prsia. S nimi
         vošla i sestra; no utiahla sa hneď, keď sme začali hovoriť s novickami po chorvátsky, a
         poslala miesto seba novicku Horvaticu na kontrolu.
   </p>
   <p>
    Predsa je to len veľký prevrat, keď sa mladé dievča utiahne odrazu takto medzi vysoké
         múry kláštora. Na nich všetkých pozorovať stopy toho prevratu. Všetkým povyhasla z oka
         iskra, ktorú zažíha radosť zo života, a celou bytosťou rozprestrela sa melanchólia, trpká
         príchuť odriekania. Kto by stopoval pohnútky, ktoré doviedli sem tieto tri rôzne bytosti a
         odlúčili od sveta, a jeho radosti a žalosti? Tie sú známe len Tomu, ktorý skúma srdce a
         ľadvie človeka, ktorému neostane nič tajným. No predsa z pohľadu súdiac, dovolil by si
         vysloviť mienku, že jedna z nich vstúpila sem z čisto vnútorného vnuknutia. Ona bude ozaj
         povolaná i vyvolená a so srdečným uspokojením nám rozpráva, že bude onedlho vysvätená. Tak
         asi očakáva ten deň ako mladucha deň sobáša. Druhá rozhodne dostala sa sem zvláštnou hrou
         osudu. Vidno, že život už stačil raniť toto mladé srdce svojím ukrutným šípom. Srdce hádam
         ľne ešte niektorým vláknom k vonkajšiemu svetu — no vôľa a moc okolnosti rozkazujú, že musí
         byť takto a nie ináč. Tretia nenie povahy reflexívnej. Ona je tu, lebo nevie, čo by si
         počala inde. Sirotou ju odchoval kláštor, devou ostala v ňom a v ňom i umrie. Po svete ju
         nič, lebo ani nevie, ako to v ňom vyzerá. Jej celý svet od narodenia bol a bude až do smrti
         — kláštor.
   </p>
   <p>
    Od noviciek sme sa odobrali, no keď sme vstúpili na chodbu, sňali sme sa s duchovným
         otcom kláštora. Vľúdny kňaz podal nám ochotne vývody a zprávy o všetkých novickách a
         sestrách, ktoré pochodia z našich strán a čiastočne sú už roztratené po kláštoroch a
         nemocniciach v Chorvátsku, Bosne a Dalmácii. Náš ostrov dodáva dosť veľký kontingent týchto
         milosrdníc, a všetky vynikajú obetavosťou v ťažkom povolaní.
   </p>
   <p>
    V kaviarni sme našli našich nerozlučných. Vsadli sme do tramvaje i so záhrebskými
         známymi a odviezli sa Záhrebom a predmestím do Maximira.
   </p>
   <p>
    Nebo je zaoblačené, pomaly, ale s určitosťou zberá sa na dážď. Čo sa vlečie, neutečie.
         Kanikula je prelomená a musí nastať dážď, ak majú prísť pekné dni jesenné. I tu treba dažďa
         oziminám, ako i v Dalmácii, kde hrozno ešte len počína dozrievať.
   </p>
   <p>
    Z tramvaje sme došli do parku cestou dosť zaprášenou. Musí to byť rozsiahly park, asi
         ako pražská Stromovka. No stromovie v ňom nestojí práve veľmi husto, aspoň v tých stranách,
         kde sme my chodili. Sú tu veľké plochy lúk, ktoré kosia. Seno z nich nebude najlepšej
         akosti, práve pre ten prach, ktorý sa tu dvíha v oblakoch. My aspoň ho cítime, bárs chodíme
         naschvál bočnými chodníkmi, aby sme mu vyhli. Cestou frčia jeden za druhým koče a fiakre a
         za každým sa zdvihne oblak prachu. Nevyplatí sa sem veru chodiť pešky; len na dobrých
         koňoch sa dá zutekať prachu a vidieť park v celosti.
   </p>
   <p>
    Prešli sme popri jazere, na ktorom sa člnkujú výletníci. Nedbajú na to, že lenivá voda
         pokrytá je perinou, utvorenou z prachu. Poprezerali sme malú čiastku parku a boli sme
         povďační, keď sme sa dostali k majeru. Majer, ako i celý park s lúkami, prináleží
         záhrebskému arcibiskupovi. On, ako veľký, bohatý pán prepúšťa ho veľkému obecenstvu na
         prechádzku a zotavenie a na dôvažok dá v majeri merať mlieko za veľmi nízke ceny.
   </p>
   <p>
    Bolo treba čakať, kým sa nám dostalo miesta za dlhým stolom, zhlobeným z dosák. Sedela
         za ním veselá kompánia mladých ľudí, dľa výzoru komptoaristov a malých úradníčkov. Keď
         zbadali, čo my čakáme, stisli sa na svojich miestach, iní povstávali a tak nás, cudzincov,
         prinútili zasadnúť. S takou zdvorilosťou stretávaš sa všade, v celom Záhrebe. Nenie to
         zdvorilosť naučená, napodobňovaná. Chorvát ju má v krvi, ako i neobmedzenú pohostinnosť.
         Aby sa cudzinec dostal v Záhrebe i do intímnejších krúžkov, i do rodiny napríklad, k tomu
         sa nevyžaduje toľko námah a odporúčania, ako napríklad v Zlatej Prahe. Človek, ak len dľa
         vonkajšku vyzerá slušne a čestne, má všade prístup, všade dvere otvorené. Zato je tu život
         spoločenský veľmi vyvinutý a príjemný. Cudzinci sa ľahšie asimilujú a udomácnia, lebo ich
         priťahuje milá srdečnosť a úprimná otvorenosť domácich ľudí.
   </p>
   <p>
    Mlieko v Maximire je výtečné. Kýša, čo mi doniesli, bola hustá ako domáca. Arcibiskup ho
         čapuje neprerobené, tak ako prišlo na svet. Nevykorisťuje ho na desatoro spôsobov, ako
         Johann Heeb v Rohići, ktorý vytiahne z neho najprv maslo a až potom ho predáva. Vidno, že
         arcibiskupa nevedie duch špekulácie, snaha za zárobkom pri tomto podniku. Jeho cieľ je, aby
         sa úbohý výletník občerstvil dobrým mliekom za lacný groš. Neobsluhujú nás kelneri vo
         frakoch, ani kdejaká Mici s načuchranou šticou. Tácne roznášajú cele obyčajní Jankovia v
         širokých gatiach a čiernych zásterkách. Ich šéf, ktorý má kasu, hlavný Janko, je chlapina
         ani buk, s načuchranými fúzmi. Podchvíľou pritíska k nim päsť, lebo je ustavične v
         rozpakoch. Tento splašený kraviar hľadí s nedorozumením na tento komplikovaný život. Tácňu
         nosí opatrne, podkľakujúc v kolenách. Znoj sa mu cedí cícerkom z čela, od strachu, že mu
         vypadne tácňa i s pohármi. Ešte horšie sa trápi s prázdnymi pohármi a tanierikmi. Naukladá
         ich celý stôs na tácňu — potom už pomaly do majera, odriekajúc ruženec, aby sa to všetko
         neskotúľalo na zem. K mlieku dávajú čierny žitný chlieb. Bol chutný ako domáci a my sme sa
         dali doň ani mlatci. Mlčanlivý, odchovaný na bielom pšeničnom chlebe, nevie takýto čierny
         prenachváliť. Konečne bolo treba platiť. Hlavný Janko oprel sa päsťami o stôl a počúva
         rozumne, počúva, koľko ktorý strovil. Pýtame teraz už účet, a on odpovedá s milým úsmevom:
   </p>
   <p>
    „Ja neznam, gospodine!“
   </p>
   <p>
    Použili sme druhej metódy. Začal každý rátať svoju útrovu. Pri sčitovaní vysvitlo:
   </p>
   <p>
    „Ja neznam, gospodine. Kako vi date.“
    <sup>
     [
     <a class="footnote" href="#ftn.id2592176" name="id2592176">
      190
     </a>
     ]
    </sup>
   </p>
   <p>
    „Ale, Janko — nieže tak, nie!“ napomína ho náš vodca. „Zrátajte si rúče a my zaplatíme.
         Teda: dvanásť a pätnásť je dvadsaťsedem.“
   </p>
   <p>
    „Tako je,
    <sup>
     [
     <a class="footnote" href="#ftn.id2592196" name="id2592196">
      191
     </a>
     ]
    </sup>
    gospodine.“
   </p>
   <p>
    „A osem — koľko je?“
   </p>
   <p>
    „Ja neznam, gospodine.“
   </p>
   <p>
    „Tridsaťpäť, Janko — tridsaťpäť. A dvanásť — štyridsaťsedem.“
   </p>
   <p>
    „Tako je, gospodine.“
   </p>
   <p>
    Keď konečne vyšla celá suma, Janko mal vydať zo zlatky. Predesil sa, ľavú päsť pritisol
         k fúzom a pravou hlboko začrel do vreca. Vytiahol plnú hrsť šestákov a korún. Pozerá na nás
         v rozpakoch, čo s toľkým grošom. Naostatok položil dlaň s peniazmi pred nášho vodcu a ten
         si odčítal, koľko mu prišlo.
   </p>
   <p>
    „Tako je, gospodine!“ zvolal s nesmiernym uľahčením Janko.
   </p>
   <p>
    „Ó!“ zvolal som ja. „Chlieb sme zabudli rátať!“
   </p>
   <p>
    „Chlieb sa neráta, pane!“ odpovedá Janko, stavajúc z prázdneho riadu babylonskú vežu.
   </p>
   <p>
    „No ja sa bojím,“ vraví mlčanlivý, keď sme vychodili z dvora, „že tento podnik bude
         pasívny s takým pokladníkom. A potom nerátajú ani chlieb!“
   </p>
   <p>
    „Taký pán, ako je záhrebský arcibiskup,“ poznamenal som ja — „môže si slobodne dovoliť i
         taký podnik, i takého pokladníka.“
   </p>
   <p>
    „Aspoň ho neokradne!“ poznamenal náš vodca.
   </p>
   <p>
    „To už nie!“ pristáva i mlčanlivý.
   </p>
   <p>
    Pozde večerom vrátili sme sa domov a druhý deň na poludnie pobrali sme sa na štátne
         nádražie. Pred jednou hodinou prihrmel rýchlik z Pešti, a my, ako obyčajne v takom
         rýchliku, nenašli sme miesta. Ledva sa moji nerozluční mohli usalašiť v kupé. I to museli
         najprv povykladať kepene na policu, ktoré na sedadlá rozprestreli zdvorilí
         spolucestovatelia, aby nás prekabátili, že sú miesta obsadené. Pán sekretár ostal v Záhrebe
         na jubileum arcibiskupovo. Rozmnoží počet kňažstva, ktoré v skupinách už teraz sa premáva
         Záhrebom. Náš hotel „Janje“ sám zadal tridsať izieb, všetko samým kňazom.
   </p>
   <p>
    Opustili sme teda biely Záhreb, toto milé, slávne mesto, priestolnicu Chorvátska. Každý
         nepredpojatý cudzinec s hlbokou úctou sa musí blížiť k nemu, starému svedku slávnej
         minulosti, perle medzi všetkými mestami našej monarchie. Hoc na samých hraniciach Turecka,
         pred ktorým sa triasla mocná Viedeň, ktorému podľahol hrdý Budín a pol Uhorska k tomu:
         Záhreb stál stále pevne bez bázne a strachu prevodzujúc obchod a priemysel i vtedy, keď sa
         valili zástupy janičiarske sťa potopa a podmaňovali všetko mečom a železom, stál pod
         záštitou chrabrého, udatného národa, ktorý dal svetu hrdinov, ako Nikola Zrinjski. Slávu
         Záhrebu a chorvátskeho národa nič nemôže znázorniť lepšie, ako ten jednoduchý fakt, že pod
         Záhrebom sa nikdy neukázali Turci.
   </p>
   <p>
    No nebolo sa kedy oddávať úvahám historickým. Naša batožina ostala v chodbe vagóna, niet
         pre ňu miesta v kupé. Ponad ňu sa prevŕha mrzutý konduktor i cestovatelia. Vlak funí po
         rovine, v Karlovci vystúpil oficier a tak sa dostalo i mne miesta. No ja stojím na chodbe,
         pozerám, či sú všetky kusy tu lebo z chodby ľahko vyhodiť taký kus na perón, keď vlak
         zastane. Keď sme sa priblížili ku Generálskemu Stolu, nebo už bolo zatiahnuté čiernymi
         mračnami, z ktorých pohrmieva. Sme v krajoch hornatých ako okolo Važca. Delnica a Lokva
         ležia medzi horami hlboko, ani naša Boca. Tu začalo už pršať a onedlho začalo sa liať ani z
         kupy. Lesy a hory akoby boli zatiahnuté hustou hmlou. Dolu oblakmi sa lejú celé jarky, voda
         akosi prebila i do vagóna, tečie potokom rovno pod naše kusy. Bolo dosť roboty, kým sme ich
         preniesli spod povodne na suché miesto. Vo vode ostala iba škatuľa akejsi dámy, i pláva na
         vodách sťa archa Noáchova, a pero na klobúku, čo vyčnieva zo škatule, vyzerá sťa prápor
         tejto plávajúcej archy.
   </p>
   <p>
    Vlak sa vyštveral horko-ťažko na hrebeň pohoria, kde prestávajú lesy a počína sa holý,
         smutný Karst. Ten sa rozplýva v daždi v jednotvárnu šedú mazaninu, sťa na obraze dákeho
         prešrôbovaného modernistu. Nevidno ničoho, len vodu, vodu, vodu… Tu od západu prebila
         dažďom a oblakmi akási krvavá žiara. More, dážď a oblaky akoby horeli ohňom sodomským.
         Nemohli sme sa odtrhnúť od tohoto divokrásneho obrazu, ktorý by už nevedel zobraziť ani
         najmodernejší modernista.
   </p>
   <p>
    K tomu istému obloku, skadiaľ sa dívam ja, stal si najprv jeden a o chvíľu druhý z
         našich spolucestovateľov. Moji nerozluční dívajú sa z kupé na tieto zázraky v povetrí. My
         traja drvíme nemčinu, ako v takom internacionálnom vlaku, ktorý vysýpa cudzincov v Rijeke a
         Abbazii. Nad samou Rijekou vysvitlo, že my traja sme „naši“ — dvaja Slováci a jeden Čech.
         No jeden z tých Slovákov sa už považuje za Srba, lebo býval mnoho rokov v Slavónii a teraz
         má krčmu na Rijeke. On je rodák z Námestova, teda Oravec. No nechže si ho tam majú bratia
         Srbi, tohto nového Srba. Po výslovnosti a tvári vidím, že i on je syn Izraela predovšetkým,
         a až v druhej línii Srb. Ale zato nič, nepobili sme sa. On Srb, hrdý brat Čech a ja „úbohý“
         Slováčik zhovárali sme sa bratsky, a to o našej milej Orave. Brat Čech bol tohto leta
         podnikol veľkú študijnú cestu po úbohej Slovači, prešiel i našou drahou Oravou, a teraz je
         uveličený, že ešte našiel zbytky Slovákov, hoc i len medzi horami. Ide si do Abbazie
         odpočinúť po štrapáciách cesty a zreparovať trochu žalúdok. Brutálne halušky s bryndzou mu
         ho zhumpľovali vonkonečným koncom.
   </p>
   <p>
    Keď vhrmel vlak do nádražia, my, noví známi, sme sa roztrhli, a už sme sa ani viac
         nesňali. V hroznom lejaku vynášajú naše kusy a do omnibusu, ktorý poslal hotel Európa. My
         sme ledvým činom prebrodili k drožkám a v jednej z nich dostali sa do vestibulu Európy.
   </p>
   <p>
    Tu je babylonský zmätok. Spomedzi sto a sto kufrov a kufríkov, čo omnibusy doviezli,
         vyberáme naše kusy. Horko-ťažko sme ich vylúčili a dali odniesť do izieb. A ešte horšia
         nehoda! Nenašli sme tu našich druhov, čo mali dnes ráno prísť zo Senja a zajtra sa vrátiť s
         nami do Dalmácie. Ani ich, ani nijakej zprávy o nich, akoby sa boli stratili. Mlčanlivý sa
         nahneval.
   </p>
   <p>
    „Aspoň by bol telegrafoval, keby nebol mal vôle prísť,“ rozhorčuje sa. „Ale sa darmo
         spúšťajú na to, že ich my budeme čakať, ako blázni. Zajtra s Panóniou cestujeme a čo by
         bolo čo…“
   </p>
   <p>
    V hneve zaraz i sadol a poslal im v tom zmysle telegram do Senja. Mohli by prísť ešte
         zajtrajším parníkom. Ja som sa medzitým dozvedel, že parník zo Senja síce prirazil, ale
         celou cestou ho naháňala hrozná búrka. Pasažieri vystúpili z neho viac mŕtvi než živí a
         ďakovali bohu, že nezahynuli. V samom prístave porúcal víchor dakoľko búd colného úradu,
         roztrieskal dakoľko člnov, ktoré nemali reťaze dosť mocné, a odniesol dakoľko dachov. O tom
         všetkom som sa mlčanlivému ani nezmienil, aby ho neznepokojil ešte horšie.
   </p>
   <p>
    Ja som sa medzitým dorozumel s fakinom — tak volajú tu „Commissionära“ — že nám vymení
         oba veľké kufre a prenesie hneď dnes na Panóniu. K prenosu druhej batožiny som ho objednal
         na zajtra, ale portier sa ponúkol, že to obstará sluha z hotela. Ráno zniesli sluhovia našu
         batožinu do vestibulu — ja som prečítal svedomite kusy a on ich dal odviezť na káre. Keď sa
         sluha vrátil s prázdnou károu, zvestuje mi, že našich veľkých kufrov na parníku niet.
   </p>
   <p>
    „A kde sú, preboha!“ skríkol som ja.
   </p>
   <p>
    „Dosť ľahko na Panónii,“ odpovedá on.
   </p>
   <p>
    „Teda je v poriadku. Ja sám som ich rozkázal ta odniesť.“
   </p>
   <p>
    „Ale Panónia dnes nejde,“ zvestuje mi portier. „Čosi sa pokazilo na nej. Miesto nej
         pôjde Zandor.“
    <sup>
     [
     <a class="footnote" href="#ftn.id2592493" name="id2592493">
      192
     </a>
     ]
    </sup>
   </p>
   <p>
    „Tu máš nový zmätok! My že pocestujeme v elegantnej Panónii, a tu miesto nej akýsi
         žobrácky Zandor!“
   </p>
   <p>
    „To už nie. I Zandor je veľmi pekná loď a rýchla. V elegancii sa vyrovná i Panónii.“
   </p>
   <p>
    „Dosť na tom, že treba zas kufre prenášať. Choďte a preneste ich.“
   </p>
   <p>
    Sluha sa vrátil, že mu kufre nechcú vydať bez včerajšieho fakina. Tak sa stalo, že v
         hroznom daždi chodím so sluhom po nábreží a vyzerám fakina č. 9. Čas sa míňa — na šťastie
         fakina sme našli a všetci traja hrnieme nábrežím až ta na koniec, kde Panónia odpočíva. Už
         som neveril nikomu a bál sa, že zas nájde magazinier dáku prekážku nevydať naše kufre. Sám
         som vnikol pod provu do magazínov Panónie a vyslobodil z nich naše kufriská. Z celej
         výpravy mal som aspoň ten osoh, že viem, ako vyzerá taký magazín v lodi. A teraz zase v
         lejaku celým nábrežím k Zandoru, za sluhom, ktorý ťahá káru, a za fakinom, ktorý ju
         potíska.
   </p>
   <p>
    Prišli sme k veľkej bielej lodi, vyzerá ozaj ako Panónia. Celá biela, čistá, pozlátka a
         lesk.
   </p>
   <p>
    „Teda toto je ten Zandor,“ zvolal som a prizerám sa na provu, kde býva lodi meno
         naznačené. A stojí tam ohromnými zlatými literami „Hegedüs Sándor“. Bodrý portier, naučený
         čítať najprv meno a potom priezvisko, Hegedüsa ignoroval a zo Sándora urobil priezvisko
         Zandor.
   </p>
   <p>
    Medzitým, kým som ja naháňal kufre, pristal parník zo Senja: s ním sa dostanovili i naši
         druhovia. Ešte včera sa pohli z domu, ale pretože sa loď strašne kolembala a na miestach
         bola v nebezpečí, vystúpili v Crkvenici a tam prenocovali v úmysle, že dnešným parníkom nás
         ešte v Rijeke zastihnú.
   </p>
   <p>
    Mlčanlivý je spokojný, každý je spokojný. Rozmnožení o veľa škatúľ a kusov a okrem toho
         ešte o dva živé kusy, vsadli sme do skvelého Zandora a o krátky čas sme sa už kolísali na
         rozihranej Adrii.
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2589462" name="ftn.id2589462">
        160
       </a>
       ]
      </sup>
      <span class="emphasis">
       <em>
        „Leihbibliotheka“
       </em>
      </span>
      (nem.) — požičovňa kníh
     </p>
    </div>
    <div class="footnote">
     <p>
      <sup>
       [
       <a class="para" href="#id2589521" name="ftn.id2589521">
        161
       </a>
       ]
      </sup>
      <span class="emphasis">
       <em>
        Gumpoldskirchner
       </em>
      </span>
      (nem.) — značka vína
     </p>
    </div>
    <div class="footnote">
     <p>
      <sup>
       [
       <a class="para" href="#id2589541" name="ftn.id2589541">
        162
       </a>
       ]
      </sup>
      <span class="emphasis">
       <em>
        chór kráľa Dávida
       </em>
      </span>
      — izraelský kráľ Dávid (1055 — 1015 pred n.
               l.), bol podľa biblie povolaný do kráľovského dvora, aby Saula obveseľoval hrou na
               harfu
     </p>
    </div>
    <div class="footnote">
     <p>
      <sup>
       [
       <a class="para" href="#id2589685" name="ftn.id2589685">
        163
       </a>
       ]
      </sup>
      <span class="emphasis">
       <em>
        K. k. Tabak — Verschleiss… Kr. prodaja duhana
       </em>
      </span>
      (nem. — chorv.)
               — Cisársko-kráľovský (Kaiserlich-Königlich) predaj tabaku
     </p>
    </div>
    <div class="footnote">
     <p>
      <sup>
       [
       <a class="para" href="#id2589776" name="ftn.id2589776">
        164
       </a>
       ]
      </sup>
      <span class="emphasis">
       <em>
        špan
       </em>
      </span>
      (z maď.) — dozorca
     </p>
    </div>
    <div class="footnote">
     <p>
      <sup>
       [
       <a class="para" href="#id2589830" name="ftn.id2589830">
        165
       </a>
       ]
      </sup>
      <span class="emphasis">
       <em>
        kotar
       </em>
      </span>
      (chorv.) — obvod, okres
     </p>
    </div>
    <div class="footnote">
     <p>
      <sup>
       [
       <a class="para" href="#id2589904" name="ftn.id2589904">
        166
       </a>
       ]
      </sup>
      <span class="emphasis">
       <em>
        Jozef Barák
       </em>
      </span>
      — Barák (1833 — 1883), český novinár, redaktor
               Národných listov, prenasledovala ho rakúska vláda
     </p>
    </div>
    <div class="footnote">
     <p>
      <sup>
       [
       <a class="para" href="#id2590124" name="ftn.id2590124">
        167
       </a>
       ]
      </sup>
      <span class="emphasis">
       <em>
        Tertium non datur
       </em>
      </span>
      (lat.) — tretí prípad nie je možný
     </p>
    </div>
    <div class="footnote">
     <p>
      <sup>
       [
       <a class="para" href="#id2590301" name="ftn.id2590301">
        168
       </a>
       ]
      </sup>
      <span class="emphasis">
       <em>
        Trojjediná králevina
       </em>
      </span>
      — Trojjediné kráľovstvo, t. j.
               Chorvátsko, Slavónia a Dalmácia
     </p>
    </div>
    <div class="footnote">
     <p>
      <sup>
       [
       <a class="para" href="#id2590387" name="ftn.id2590387">
        169
       </a>
       ]
      </sup>
      <span class="emphasis">
       <em>
        Ľudovít Gaj… hnutie ilýrske
       </em>
      </span>
      — Ljudevit Gaj (1809 — 1872),
               zakladateľ ilyrizmu, chorvátsky buditeľ, reformoval chorvátsky pravopis. Usiloval sa
               o zblíženie Chorvátska a Srbska. Ilyrizmus bolo hnutie za kultúrne a politické
               zjednotenie južných Slovanov. Vzniklo začiatkom 19. storočia ako prejav, prebudenia
               národného cítenia a sebavedomia. Meno dostalo podľa Ilýrcov, starých obyvateľov
               juhoslovanských krajov, ktorých kedysi považovali za predkov Srbov a
               Chorvátov.
     </p>
    </div>
    <div class="footnote">
     <p>
      <sup>
       [
       <a class="para" href="#id2590516" name="ftn.id2590516">
        170
       </a>
       ]
      </sup>
      <span class="emphasis">
       <em>
        grahovčina
       </em>
      </span>
      — druh zagorského vína
     </p>
    </div>
    <div class="footnote">
     <p>
      <sup>
       [
       <a class="para" href="#id2590794" name="ftn.id2590794">
        171
       </a>
       ]
      </sup>
      <span class="emphasis">
       <em>
        Národné Noviny
       </em>
      </span>
      — Narodne novine, boli oficiálnym orgánom
               záhrebskej vlády
     </p>
    </div>
    <div class="footnote">
     <p>
      <sup>
       [
       <a class="para" href="#id2591056" name="ftn.id2591056">
        172
       </a>
       ]
      </sup>
      <span class="emphasis">
       <em>
        Prix fixe
       </em>
      </span>
      (franc.) — pevná cena
     </p>
    </div>
    <div class="footnote">
     <p>
      <sup>
       [
       <a class="para" href="#id2591078" name="ftn.id2591078">
        173
       </a>
       ]
      </sup>
      <span class="emphasis">
       <em>
        Ring
       </em>
      </span>
      (nem.) — námestie
     </p>
    </div>
    <div class="footnote">
     <p>
      <sup>
       [
       <a class="para" href="#id2591090" name="ftn.id2591090">
        174
       </a>
       ]
      </sup>
      <span class="emphasis">
       <em>
        gróf Drašković
       </em>
      </span>
      — Janko Drašković (1770 — 1856), jeden z
               vedúcich chorvátskeho národného hnutia, patril medzi zakladateľov spolkov Čitaonica
               illyrska (1838) a Matica illyrska (1842)
     </p>
    </div>
    <div class="footnote">
     <p>
      <sup>
       [
       <a class="para" href="#id2591124" name="ftn.id2591124">
        175
       </a>
       ]
      </sup>
      <span class="emphasis">
       <em>
        Habe die Ehre
       </em>
      </span>
      (nem.) — Moja úcta.
     </p>
    </div>
    <div class="footnote">
     <p>
      <sup>
       [
       <a class="para" href="#id2591139" name="ftn.id2591139">
        176
       </a>
       ]
      </sup>
      <span class="emphasis">
       <em>
        sluga pokaran… ponizan… kis di hand
       </em>
      </span>
      (chorv. a náreč. nem.) —
               sluha pokorný… ponížený… ruky bozkávam
     </p>
    </div>
    <div class="footnote">
     <p>
      <sup>
       [
       <a class="para" href="#id2591255" name="ftn.id2591255">
        177
       </a>
       ]
      </sup>
      <span class="emphasis">
       <em>
        arcibiskup Posilović
       </em>
      </span>
      — dr. Juraj Posilović (1834 — 1914) bol
               od roku 1876 biskupom v Senji na Chorvátskom Prímorí. Za svojho biskupovania
               energicky propagoval starosloviensky jazyk ako bohoslužobný v katolíckych chrámoch.
               Od roku 1894 bol arcibiskupom v Záhrebe.
     </p>
    </div>
    <div class="footnote">
     <p>
      <sup>
       [
       <a class="para" href="#id2591285" name="ftn.id2591285">
        178
       </a>
       ]
      </sup>
      <span class="emphasis">
       <em>
        Havlík
       </em>
      </span>
      — Juraj Albert Haulik (1786 — 1869), kardinál a
               arcibiskup v Záhrebe, ako bánov zástupca pôsobil i politicky. Nezabúdal na svoj
               slovenský pôvod.
     </p>
    </div>
    <div class="footnote">
     <p>
      <sup>
       [
       <a class="para" href="#id2591345" name="ftn.id2591345">
        179
       </a>
       ]
      </sup>
      <span class="emphasis">
       <em>
        Mirógoj, záhrebský cintorín
       </em>
      </span>
      — na záhrebskom cintoríne
               Mirogoji bol pochovaný i Martin Kukučín. Potom ho previezli do Martina.
     </p>
    </div>
    <div class="footnote">
     <p>
      <sup>
       [
       <a class="para" href="#id2591397" name="ftn.id2591397">
        180
       </a>
       ]
      </sup>
      <span class="emphasis">
       <em>
        dr. Miletića, bývalého intendanta Národného divadla
       </em>
      </span>
      — Stjepan
               Miletić (1868 — 1908), chorvátsky spisovateľ a reformátor Národného divadla, bol v
               stykoch s pražským Národným divadlom
     </p>
    </div>
    <div class="footnote">
     <p>
      <sup>
       [
       <a class="para" href="#id2591469" name="ftn.id2591469">
        181
       </a>
       ]
      </sup>
      <span class="emphasis">
       <em>
        „kod dobre mamice“
       </em>
      </span>
      (chorv.) — dobre mama
     </p>
    </div>
    <div class="footnote">
     <p>
      <sup>
       [
       <a class="para" href="#id2591501" name="ftn.id2591501">
        182
       </a>
       ]
      </sup>
      <span class="emphasis">
       <em>
        Streljana
       </em>
      </span>
      (chorv.) — strelnica
     </p>
    </div>
    <div class="footnote">
     <p>
      <sup>
       [
       <a class="para" href="#id2591570" name="ftn.id2591570">
        183
       </a>
       ]
      </sup>
      <span class="emphasis">
       <em>
        Matej Gubec
       </em>
      </span>
      — Matija Gubec († l573), vodca chorvátskeho
               sedliackeho povstania v rokoch 1571 — 1573, ktoré sa rozšírilo zo záhrebskej stolice
               i do Štajerska a Kranska. Nepriatelia ho však zajali a popravili.
     </p>
    </div>
    <div class="footnote">
     <p>
      <sup>
       [
       <a class="para" href="#id2591598" name="ftn.id2591598">
        184
       </a>
       ]
      </sup>
      <span class="emphasis">
       <em>
        prvý chorvátsky románapisec, Šenoa
       </em>
      </span>
      — August Šenoa (1838 —
               1881), chorvátsky básnik a spisovateľ českého pôvodu, patril k najvýznamnejším
               chorvátskym spisovateľom rokov šesťdesiatych a sedemdesiatych. Najväčší význam má ako
               spisovateľ historických románov a poviedok. Bol činný ako novinár a divadelný
               kritik.
     </p>
    </div>
    <div class="footnote">
     <p>
      <sup>
       [
       <a class="para" href="#id2591743" name="ftn.id2591743">
        185
       </a>
       ]
      </sup>
      <span class="emphasis">
       <em>
        kraljeva dana
       </em>
      </span>
      (chorv.) — kráľovho dňa
     </p>
    </div>
    <div class="footnote">
     <p>
      <sup>
       [
       <a class="para" href="#id2591820" name="ftn.id2591820">
        186
       </a>
       ]
      </sup>
      <span class="emphasis">
       <em>
        dr. Mile Starčević
       </em>
      </span>
      — Starčević (1862 — 1917), chorvátsky
               politik, bol advokátom. Posledných desať rokov života Anteho Starčevića (1823 — 1896)
               pomáhal strýkovi — Antemu Starčevićovi v Čistej stranke prava (1895). Roku 1908 sa
               oddelil od Frankovej Čistej stranky prava a založil Starčevićovu hrvatsku stranku
               prava s orgánom Hrvatska Sloboda. Na sklonku svojho života upustil od protisrbského
               programu.
     </p>
    </div>
    <div class="footnote">
     <p>
      <sup>
       [
       <a class="para" href="#id2591845" name="ftn.id2591845">
        187
       </a>
       ]
      </sup>
      <span class="emphasis">
       <em>
        dr. Frank,… dr. Mile a spisovateľ Kumičić
       </em>
      </span>
      — dr. Josip Frank
               (1844 — 1911), chorvátsky politik, bol od roku 1890 poslancom chorvátskej strany
               práva, kde získal vedúce postavenie. Navonok bol radikál, v skutočnosti oportunista,
               prístupný k tajným dohodám s držiteľmi moci. Po Starčevićovej smrti sa ujal vedenia
               jeho frakcie; dr. Mile je vlastne Mile Starčević; Eugen Kumičić (1850 — 1904),
               chorvátsky spisovateľ, a politik, bol od roku 1895 stúpencom strany Starčevićovej a
               Frankovej. Písal novely, drámy a romány, najmä historické. Drámy sú romanticky
               zamerané.
     </p>
    </div>
    <div class="footnote">
     <p>
      <sup>
       [
       <a class="para" href="#id2591881" name="ftn.id2591881">
        188
       </a>
       ]
      </sup>
      <span class="emphasis">
       <em>
        Dávid Starčević
       </em>
      </span>
      — dr. Dávid Starčević (1840 — 1908),
               chorvátsky politik, bol advokátom, od roku 1881 poslancom za „stranu prava“. Bol
               veľmi obľúbený. Za útoky na grófa Khuena ho prenasledovali.
     </p>
    </div>
    <div class="footnote">
     <p>
      <sup>
       [
       <a class="para" href="#id2591961" name="ftn.id2591961">
        189
       </a>
       ]
      </sup>
      <span class="emphasis">
       <em>
        parlatorium
       </em>
      </span>
      — kláštorná hovorňa
     </p>
    </div>
    <div class="footnote">
     <p>
      <sup>
       [
       <a class="para" href="#id2592176" name="ftn.id2592176">
        190
       </a>
       ]
      </sup>
      <span class="emphasis">
       <em>
        Ja neznam gospodine. Kako vi date.
       </em>
      </span>
      (chorv.) — Ja neviem pane.
               Ako mi dáte.
     </p>
    </div>
    <div class="footnote">
     <p>
      <sup>
       [
       <a class="para" href="#id2592196" name="ftn.id2592196">
        191
       </a>
       ]
      </sup>
      <span class="emphasis">
       <em>
        Tako je
       </em>
      </span>
      (chorv.) — tak je
     </p>
    </div>
    <div class="footnote">
     <p>
      <sup>
       [
       <a class="para" href="#id2592493" name="ftn.id2592493">
        192
       </a>
       ]
      </sup>
      <span class="emphasis">
       <em>
        Zandor… Hegedűs Sándor
       </em>
      </span>
      (maď.) — meno lode pravdepodobne podľa
               Sándora Hegedűsa (1847 — 1906), maďarského politika a poslanca, ktorý sa zaoberal
               peňažníctvom. Bol aj funkcionárom reformovanej cirkvi.
     </p>
    </div>
   </div>
  </div>
 </body>
</html>
