<html>
 <body>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2522952">
       </a>
       1
      </h2>
     </div>
    </div>
   </div>
   <p>
   </p>
   <p>
   </p>
   <p>
    Pán Michal Kvetoslav Huba vzal klobúk široký, slamený i trstenicu a vyšiel na ulicu. Ani
         nezbadal, že biely priestranný dom so širokým, pohodlným altánkom, stojí ako deva vo
         sviatočnom rúchu, keď sa usmieva svojmu milému. Divý vinič, tiahnuci sa hore na strechu,
         hádže tôňu na altánok i vnáša chlad do izieb otvorenými oblokmi. Všetko ťa prehovára,
         navádza, núti, silí, aby si zašiel tam do chládku a sadol na kanapu drevenú, z bielych
         latiek vkusne zostrojenú, alebo na pletenú stolicu o nízkych nohách a širokých operadlách.
         Nezbadal tiež, že vlastne tu nieto ani dvora, ale že je to park, vysadený smrekmi a lipami
         — pomedzi ktoré sú hriadky s fialkami, klincami a ktovie s akým kvietím.
   </p>
   <p>
    Zabudol na to všetko, na všetko svoje bohatstvo, na všetku slasť i rozkoš, ktorá sa na
         bohatstvo vešia. I na kanceláriu a steláže v nej, ktoré sa prehýňajú pod ťarchou súdobných
         aktov, pozväzovaných remeňmi. Na izby, priestranné i vzdušné a v nich rozostavený nový
         novučičký riad: kanapy, postele, stolice, zrkadlá, umyváky atď., všetko dľa štýlu, aby
         vyšla z toho harmónia a aby každá izba mala svoju garnitúru. I na kuchyňu a všetko, čo sa v
         nej hotuje pod dozorom starej, vyskúšanej „tety“ Žofky, ktorá i vlani sa vyznačila, keď na inštaláciu
    <sup>
     [
     <a class="footnote" href="#ftn.id2523018" name="id2523018">
      1
     </a>
     ]
    </sup>
    župana prekvapila stoličnú elitu vyberanou tabuľou.
   </p>
   <p>
    Nevidí ani, že prišiel sluha od okresného súdu a pozdravuje ho veľmi úctive, snímuc pred
         ním čiapku. Nevidel by on teraz vari ani hlavného župana, ba, bože odpusť hriechy! — ani
         predsedu kúrie,
    <sup>
     [
     <a class="footnote" href="#ftn.id2523042" name="id2523042">
      2
     </a>
     ]
    </sup>
    keby prešiel popri ňom. Nezná teraz nič, nevidí nič, aspoň nič nerozoznáva.
         Svet ho síce zovie „pán veľkomožný“ i za veľkomožného drží, ale on teraz sa cíti nesmierne
         málomocným. Čo je za rozdiel medzi ním, chýrnym advokátom, boháčom, vplyvným človekom a
         najostatnejším občanom? Nič — alebo veľký rozdiel. Žobrák nemá nič, nemôže stratiť ničoho,
         nebojí sa ničoho, nijakej premeny. On sa musí báť všetkého, lebo má mnoho a každá chvíľa
         môže doniesť stratu.
   </p>
   <p>
    Aký je teraz nešťastný! Zdá sa mu, že chodí po povraze nad vodopádom Niagary. Každú
         chvíľu môže pomýliť krok a padnúť do bezodnej hlbiny a neúprosne zahynúť.
   </p>
   <p>
    Vyšiel chvíľku na ulicu, že myšlienky trochu rozoženie. A keď bol na ulici, zaniesli ho
         nohy po starom zvyku do „társasköru“.
    <sup>
     [
     <a class="footnote" href="#ftn.id2523081" name="id2523081">
      3
     </a>
     ]
    </sup>
    Sadol za stôl, nevšímajúc si nikoho a kelner po obyčaji doniesol mu pohár s
         pivom. Pustil ho na gamby trochu a báda trstenicou do zeme, sťaby mu v hlave mátal dáky
         veľký problém juridický. A ono tam niet nič — v tej hlave jasnej, v ktorej sú idey,
         myšlienky, paragrafy poukladané sťa bielizeň v nevestinej truhle, v tej hlave osvietenej
         nenájdeš teraz nič, čo by ťa upomínalo na chýrneho advokáta. Je tam nesmierny galimatiáš,
         motanica, ktorú by ani najlepšia advokátska hlava nemohla rozlúštiť.
   </p>
   <p>
    Nie, v takomto klepci nebol ešte nikdy. Keď robil rigoróza, pustil sa na svoju učenosť a
         nebál sa. Keď mal ťažké kauzy,
    <sup>
     [
     <a class="footnote" href="#ftn.id2523109" name="id2523109">
      4
     </a>
     ]
    </sup>
    pustil sa na § a jeho požehnanú elastičnosť a tiež sa nebál. Vôbec vždy sa mal
         na čo spustiť, i vtedy, keď bol šiel ku starému Tomášovi Dúbravnickému pýtať jeho dcéru
         Amáliu. Bol istý, že ho ona ľúbi, lebo na stoličnom „Eliten bále“
    <sup>
     [
     <a class="footnote" href="#ftn.id2523129" name="id2523129">
      5
     </a>
     ]
    </sup>
    dva razy mu stisla ruku; i starý Tomáš že ho nesmierne ctí pre veľké renomé
         fiškálske i pekné kone, ktoré si ako mladý advokát už vedel zadovážiť.
   </p>
   <p>
    Teraz sa nemá na čo spustiť, najviac na šťastie, náhodu — všetko veci, ktoré sa nedajú
         napred určiť, ani vyrátať. Preto mu dochodí chvíľami, akoby ho akási ruka uchvátila za prse
         a tuho stískala, stískala. Dych je ťažký, sťaby spod balvana musel vychodiť. Drží ho
         strach, ťažká predtucha, že mu visí nebezpečie nad hlavou. A veľké, úžasné nešťastie, ktoré
         ho jedným razom prinesie o všetok blahobyt, radosť života i spokojnosť.
   </p>
   <p>
    Veď i vlani sa prihodilo, že kancelistovi
    <sup>
     [
     <a class="footnote" href="#ftn.id2523164" name="id2523164">
      6
     </a>
     ]
    </sup>
    Darázsymu žena s prvým dieťaťom umrela. A nebolo pre ňu spásy. I oslobodili ju
         doktori od bremena, ale pôrod zanechal akúsi chorobu v nej i na tú odišla. Čo, keby Amálka!
         Je i subtílnejšia, i slabšia a nadovšetko tak útla, útla sťa ľaliový kvet. Či sa vari veľká
         sila pýta zlomiť taký kvet napoly — od koreňa? Dostačí zlého vetra jedno vanutie…
   </p>
   <p>
    Skočil a vyšiel z dvorany. Zabudol i na pivo a na hostí, ktorí dnu sedeli. Všetci sa
         dívajú za ním, nevediac, čo ho tak naháňa. I cez ulicu prešiel, nevediac, čo sa tam deje,
         nepozdraviac pani rešpicientku,
    <sup>
     [
     <a class="footnote" href="#ftn.id2523196" name="id2523196">
      7
     </a>
     ]
    </sup>
    s ktorou nejednu hodinku večierkom preklebetil.
   </p>
   <p>
    Vošiel do kancelárie a hodil sa na kanapu. Načúva, či tam, z druhej izby nečuje dáky
         podozrivý hlas. Na prstoch šiel k dverám a stal na prahu izby a prešiel i cez tú ku dverám
         zatvoreným. Ticho, nepočuje ani hlasu. Oblial ho studený pot, i gágor mu zaschol.
   </p>
   <p>
    „Nie, nemožno je
    <span class="emphasis">
     <em>
      to
     </em>
    </span>
    !“ teší sa. „Či len mne má sa to prihodiť? Prečo
         iba mne? Veď my žijeme tak svorne, tak pekne. A to sa veľmi zriedka prihodí. To je vlastne
         výnimka, také nešťastie. Rod ľudský by zahynul odrazu, keby to bolo zákonom. To prichodí
         raz za tridsať rokov.“
   </p>
   <p>
    Trochu obodrený odchýlil dvere, i zazrel sedieť tučnú ženu na malej stoličke. Tvár sa
         jej rumenila a nos sa svietil. Na posteli leží mladá žena, tvár i okrúhle hrdlo zatemňujú
         svojou bielotou jagavý blesk batistovej podušky, po ktorej sa rozprestreli mohutné vlny
         havraních vlasov.
   </p>
   <p>
    Hľa, to je tvoja žena! Či jest ešte druhý taký anjel na svete? Nieto — nieto ho! A ona
         je v nebezpečenstve. Alebo všetko je už skončené! Možno už ani nežije…
   </p>
   <p>
    Bol by pristúpil k nej, bol by ju budil z ťažkého sna, ale tučná žena mu hrozí prstom,
         idúc k nemu do dverí. Vyšiel s ňou do kancelárie.
   </p>
   <p>
    „Ako je? Čo nového?“ pýta sa baby.
   </p>
   <p>
    „Dobre je. Čo sa budete trápiť? Vidíte, i doktor odišiel; hovorí, že ho tu nie treba.
         Pospí si trochu, odpočinie a onedlho sa oslobodí.“
   </p>
   <p>
    Hubovi sa vzdychlo ťažko.
   </p>
   <p>
    „Čo vy myslíte — vy ste v tom skúsená: prejde to hladko?“
   </p>
   <p>
    „Povedám, netrápte sa. Bola som pri tom tisíc ráz a nikdy som nič zlého neskúsila. To je
         zvláštna, nešťastná náhoda; dieťa zle leží, alebo žena nie celkom pri sile. Ale doktor tu
         nič nenašiel nebezpečného, všetko je v najlepšom poriadku.“
   </p>
   <p>
    „Ale to už pridlho trvá!“ zavzdychol on.
   </p>
   <p>
    „Pridlho!“ zakríkla ho ona. „Začalo ju ráno nasledovať, i to iba lecikedy. Bôľov ešte
         nemala, čo by sa mohli volať bôle. Ešte počkáme čas, kým sa to odbaví. Môžete ísť slobodne
         na kolkáreň. Prejdú i dve-tri hodiny ešte.“
   </p>
   <p>
    Sklonil hlavu na ruku a zapadol do myšlienok. Dobre mu padá každé slovo od tučnej baby.
         Verí jej a nová potecha leje sa mu do srdca. Každým slovom z jej úst ožije v ňom nádej. Ó,
         čo by dal, keby mu kto mohol dať istotu, úplnú istotu!
   </p>
   <p>
    „A vy to viete všetko iste?“ pýta sa jej. „Nemôže sa prihodiť dáko nešťastie, dačo, čo
         nečakáme? Alebo vy ma môžete i klamať, ako klamali Darázsyho. Viem ja dobre, že sa všetko
         nepovie, ale iba to, čo sa chce…“
   </p>
   <p>
    „Ja už ozaj neviem, čo chcete!“ rozsrdila sa baba. „Robím svedomite a vy ma potvárate! I
         do poctivosti mi chcete stúpať.“ Odvrátila sa mu a chcela odísť do druhej izby. On ju ešte
         zastavil a začal ju odpytovať, aby sa nehnevala. To sa mu zdalo byť nevyhnutné, lebo mu
         prichodilo, že jeho osud i Amálkin leží v týchto tučných rukách. „Uspokojte sa a nerobte
         komédie! A keď chcete dačo vedieť, choďte k doktorovi. Môžete ho i zavolať do vás.“
   </p>
   <p>
    Chudák, zase chytil palicu a vybral sa k doktorovi. Tento najprv vypočul, čo nového a
         keď počul, že pacientka spí, sadol za stôl a natočil i sebe i advokátovi do pohára.
   </p>
   <p>
    „Vypi si, Mišo, a buď človek. Veď je to smiešno, čo ty robíš. Nahľadíš sa, ako sa budeš
         pozajtre hanbiť za túto hlúpu trému a bezzákladnú. Je vyrátané, že za hodinu je tritisíc
         pôrodov na svete — čo myslíš, že všetky sa končia nešťastne? Ja nevidím príčiny k takýmto
         komédiám. A potom, to je určenie ženy: nech trpí a nesie svoj diel. Neboj sa, svoj diel
         ponesieš i ty. Nech sa ti syn narodí, začne ťa dobre šklbať, kým ti nepreriedi kešeňu. Ak
         dcéra, to je ešte horšie. Synku, neraz sa ty poškrabeš za ušima! Ale to nechajme napotom —
         teraz na, vezmi a vypime si. Nech žije, kto môže!“
   </p>
   <p>
    Doktor si štrngol o jeho pohár, ale Huba sa ho ani nedotkol.
   </p>
   <p>
    „Nie som nadchnutý za svoje remeslo,“ začal Huba hlasom celkom všedným, „ale ho nedám,
         bratku, za tvoje.“
   </p>
   <p>
    „A to prečo?“ pýta sa doktor pozorne.
   </p>
   <p>
    „Vaše ubíja city ľudské. Premeňuje vás v bezcitných. Robí z vás magazín všakových
         čudnovatých kumštov. Čím väčší doktor — tým menej človek. Eh, skry sa i s takým remeslom!“
   </p>
   <p>
    „Ďakujem za kompliment!“ rozosmial sa lekár. „Je to síce pravda, že nelomím teraz rukami
         spolu so zúfalým manželom. I myslím, nebol bys’ mi vďačný, keby sa začal v tomto obore s
         tebou pretekať. Amice, ja musím hľadieť na ľudí zo stanoviska čisto ľudského; a to učí, že
         každý musí umrieť. Už či dnes, lebo zajtra, ale to musí byť. I ty, bratku, ba i ja, bárs sa
         mi to neprace do mojej kondignácie.
    <sup>
     [
     <a class="footnote" href="#ftn.id2523425" name="id2523425">
      8
     </a>
     ]
    </sup>
    To je neúprosný zákon, podmienený životom. Aby ja totiž mohol žiť, musel X lebo
         Y umrieť. A aby žil dákysi Z, musí doktor N. stúpiť do Hádesu.
    <sup>
     [
     <a class="footnote" href="#ftn.id2523440" name="id2523440">
      9
     </a>
     ]
    </sup>
    Známy ti je vari ešte zákon z fyziky o nepreniknuteľnosti telies. Kde je totiž
         teleso a, nemôže tam obstáť teleso b. Tak je to i s nami. Kde som ja, nemôže tam byť druhý:
         a aby tam mohol byť druhý, ktorý má väčšie podmienky na život než ja, musím mu ja ustúpiť.
         To je, myslím, úplne jasné. Nad tým sa škoda dišputovať. To už znajú pubusi v kvarte.“
    <sup>
     [
     <a class="footnote" href="#ftn.id2523462" name="id2523462">
      10
     </a>
     ]
    </sup>
   </p>
   <p>
    „Pekné teórie!“ rozosmial sa Huba, „Teraz mi už len povedz, na čo ste vy, lekári!“
   </p>
   <p>
    „Nežeň ma do úzkeho, človeče!“ zvolal doktor. „Ja ti na to nemám čo napochytro
         odpovedať. I neznám, ktorý by odpovedal na to určite. V publikume panujú dve mienky, a
         veľmi rozdielne. Jedna je tá, že my hamujeme zákon, aby sa nevyplnil, ale to je
         pripriaznivá. Myslím, ani lekári sami nepridali by sa k nej jednohlasne. Druhá je protivná
         — že vraj my pomáhame tomu zákonu, aby sa prvej vyplnil… Nuž dávam ti na vôľu, pripoj sa k
         tejto, lebo tamtej. Ja myslím, že my sme cestári, ktorí odhadzujú kamene, urovnávajú trochu
         cestu unaveným pútnikom, aby nepadli, nepotkli sa na skalu.“
   </p>
   <p>
    „Ty hovoríš ako Sibyla!“
    <sup>
     [
     <a class="footnote" href="#ftn.id2523504" name="id2523504">
      11
     </a>
     ]
    </sup>
    posmieva sa mu advokát. „Ja nerozumiem túto tvoju frázu. Áno, frázou to chcem
         nazvať.“
   </p>
   <p>
    „Môžeš si to nazvať, ako ti je ďaka. Ja tým rozumiem, že lekár je na oddialenie
         nebezpečia od zdravých. Stvoriť má podmienky, v ktorých sa zdravie najdlhšie udrží
         nenaštrbené. Toto je nový prúd, mladá škola — a vykonala mnoho. Viac, než latinská kuchyňa
         od stvorenia sveta do dneška. Napríklad zlomila všetku silu veľkým epidémiám, ktoré prvej decimovali
    <sup>
     [
     <a class="footnote" href="#ftn.id2523521" name="id2523521">
      12
     </a>
     ]
    </sup>
    ľudstvo.“
   </p>
   <p>
    „A ja som sa tu zabudol!“ strhol sa Huba. „A doma, boh zná, čo sa dohodilo!“
   </p>
   <p>
    „A vieš, na čo sme my ešte?“
   </p>
   <p>
    „No?“
   </p>
   <p>
    „Aby sme takýchto bojkov držali na nohách. My, my vám musíme vlievať odhodlanosť,
         smelosť do srdca, aby ste od strachu neumierali.“
   </p>
   <p>
    „A prostriedky na túto velikú misiu?“
   </p>
   <p>
    „Ako znáš, nie sú materiálne. Sú povahy psychickej. Môžete vy nás potvárať z
         materializmu, koľko chcete: my často narábame s tzv. psyché.
    <sup>
     [
     <a class="footnote" href="#ftn.id2506387" name="id2506387">
      13
     </a>
     ]
    </sup>
    Lekár musí byť psychológ a filozof k tomu. Musí predovšetkým imponovať — a
         imponuje svojím znaním, ktoré ho robí kňazom v chráme prírody. Prečože pacient ožije, keď
         vidí pri posteli svojho lekára? Prečo sa nazdáva, že v tom okamihu je bezpečný? Lebo lekár
         mu vnukol, že viac vie, než kto druhý. Môžeme sa my vystavovať, že stojíme na báze
         exaktnosti: sme a budeme dedičmi našich tajomstvenných predkov — černokňažníkov a
         čarodejov.“
   </p>
   <p>
    Huba zabudol trochu, čo sa v jeho dome robí. I sám sa zadivil, že môže tu sedieť a
         počúvať doktorove mudrovanie. A s takým záujmom ešte. Zobrali sa spolu ku pacientke,
         advokát omnoho pokojnejšie, než pred hodinou.
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2523018" name="ftn.id2523018">
        1
       </a>
       ]
      </sup>
      <span class="emphasis">
       <em>
        inštalácia
       </em>
      </span>
      — slávnostné uvedenie do úradu
     </p>
    </div>
    <div class="footnote">
     <p>
      <sup>
       [
       <a class="para" href="#id2523042" name="ftn.id2523042">
        2
       </a>
       ]
      </sup>
      <span class="emphasis">
       <em>
        kúria
       </em>
      </span>
      — v bývalom Uhorsku najvyšší kráľovský dvor
     </p>
    </div>
    <div class="footnote">
     <p>
      <sup>
       [
       <a class="para" href="#id2523081" name="ftn.id2523081">
        3
       </a>
       ]
      </sup>
      <span class="emphasis">
       <em>
        „társaskör“
       </em>
      </span>
      (maď.) — spoločenský krúžok
     </p>
    </div>
    <div class="footnote">
     <p>
      <sup>
       [
       <a class="para" href="#id2523109" name="ftn.id2523109">
        4
       </a>
       ]
      </sup>
      <span class="emphasis">
       <em>
        kausa
       </em>
      </span>
      (z lat.) — súdny spor; žaloba
     </p>
    </div>
    <div class="footnote">
     <p>
      <sup>
       [
       <a class="para" href="#id2523129" name="ftn.id2523129">
        5
       </a>
       ]
      </sup>
      <span class="emphasis">
       <em>
        Eliten bál
       </em>
      </span>
      (nem.) — bál elity
     </p>
    </div>
    <div class="footnote">
     <p>
      <sup>
       [
       <a class="para" href="#id2523164" name="ftn.id2523164">
        6
       </a>
       ]
      </sup>
      <span class="emphasis">
       <em>
        kancelista
       </em>
      </span>
      — nižší kancelársky úradník, pisár
     </p>
    </div>
    <div class="footnote">
     <p>
      <sup>
       [
       <a class="para" href="#id2523196" name="ftn.id2523196">
        7
       </a>
       ]
      </sup>
      <span class="emphasis">
       <em>
        rešpicientka
       </em>
      </span>
      — žena úradníka v bývalej finančnej
               stráži
     </p>
    </div>
    <div class="footnote">
     <p>
      <sup>
       [
       <a class="para" href="#id2523425" name="ftn.id2523425">
        8
       </a>
       ]
      </sup>
      <span class="emphasis">
       <em>
        kondignácia
       </em>
      </span>
      — hodnosť
     </p>
    </div>
    <div class="footnote">
     <p>
      <sup>
       [
       <a class="para" href="#id2523440" name="ftn.id2523440">
        9
       </a>
       ]
      </sup>
      <span class="emphasis">
       <em>
        stúpiť do Hádesu
       </em>
      </span>
      — Hádes, podľa gréckej mytológie
               podsvetie
     </p>
    </div>
    <div class="footnote">
     <p>
      <sup>
       [
       <a class="para" href="#id2523462" name="ftn.id2523462">
        10
       </a>
       ]
      </sup>
      <span class="emphasis">
       <em>
        pubusi v kvarte
       </em>
      </span>
      (z lat.) — mládenci v štvrtej triede
     </p>
    </div>
    <div class="footnote">
     <p>
      <sup>
       [
       <a class="para" href="#id2523504" name="ftn.id2523504">
        11
       </a>
       ]
      </sup>
      <span class="emphasis">
       <em>
        Sibyla
       </em>
      </span>
      — meno údajnej starovekej veštkyne
     </p>
    </div>
    <div class="footnote">
     <p>
      <sup>
       [
       <a class="para" href="#id2523521" name="ftn.id2523521">
        12
       </a>
       ]
      </sup>
      <span class="emphasis">
       <em>
        decimovať
       </em>
      </span>
      (z lat.) — hubiť, vyhubiť, zničiť
     </p>
    </div>
    <div class="footnote">
     <p>
      <sup>
       [
       <a class="para" href="#id2506387" name="ftn.id2506387">
        13
       </a>
       ]
      </sup>
      <span class="emphasis">
       <em>
        psyché
       </em>
      </span>
      (gr.) — duša
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2506423">
       </a>
       2
      </h2>
     </div>
    </div>
   </div>
   <p>
   </p>
   <p>
   </p>
   <p>
    V dome pominula predošlá mŕtvota. Bohvie, kde sa tu vzali, ale v kuchyni hospodária
         horlivé susedy: žena klobučníka Tupého a pani Kramárka, žena kníhvedúceho pri sporiteľni.
         Vo šporáku vatria, sťa keď sa v dome perie, zohrievajú vodu a varia polievku.
   </p>
   <p>
    Málo chodili do Hubovho domu, ale teraz prišli aspoň čím-tým prispieť žene, ktorá nemá
         pri sebe matere v takomto dôležitom okamžení.
   </p>
   <p>
    I v ženinej izbe je živo. Počuť stony, výkriky ženy pracujúcej ku pôrodu. Lekár vošiel
         rýchlym krokom do izby, zabudnúc ju zatvoriť. O zúfajúceho muža sa už viac neobzrel. On
         zastal na prahu. Tisíc mocností ťahalo ho tadnu, a predsa nemožno mu prah prekročiť. Bojí
         sa prítomnosťou svojou poškvrniť svätosť chvíle. Cíti na sebe ťažkú vinu, sám si nevie
         povedať akú a prečo, ale jej vedomie sa tuho v ňom ozýva. Nevidí ženu, ale čuje každý jej
         dych, i každý ston — a každý mu srdce pára napoly. Špárou vidí pani sudcovú i ženu
         verejného notára. Videli ho i ony, ale s akýmsi pohŕdaním odvracajú sa od neho. Sťaby i ony
         mu dávali vinu a chceli pretrhnúť s ním spojenie, aby neboli považované za spoluvinnice.
         Čuje i hovor tam prítomných; tichý, tlmený, prerývaný. Ale nezná, čo sa hovorí.
   </p>
   <p>
    ,Ty si vina, ty si vina!‘ obviňuje ho vlastné srdce.
   </p>
   <p>
    ,Ty si vina!‘ číta na každej tvári. ,Ty si vina!‘ kričí mu do tváre každý predmet,
         bývalý svedok jeho horúcej lásky.
   </p>
   <p>
    V túto čiernu chvíľu tiahnu mu dušou rozpomienky na nedávno minulé časy. Aké všetky
         sladké, plné krásy. A celok predsa zaráža, ubíja, mučí. Dnes stojí pred čímsi, čo zavinil,
         nezná sám ako. Žena trpí, trpí ťažko — ale či iba ona? Ba kto trpí viac, kto sa mučí
         väčšmi. Jeho muky sú duševné, hrozné. Naraz sa našiel, že všetko šťastie je na skoku,
         prepadnúť sa mu. Sťa človek, ktorý kráča šumnou bučinou a naraz sa nájde nad priepasťou.
   </p>
   <p>
    Všakové otázky doliehajú naň — nezná nájsť odpovede. A jedna z nich najväčšmi ho mučí:
         prečo je všetko toto, načo, aký má zmysel, čím je odôvodnené.
   </p>
   <p>
    Veď jeho šťastie bolo so ženou úplné. Im nechýbalo nič, iba stálosť toho šťastia.
         Netúžili oni za premenou, ani za rozšírením svojho blaha. Bolo samo v sebe zaokrúhlené,
         dokonalé. Pravda, keď sa mu žena zdôverila, do akého stavu upadla, rozzvučalo sa blaho
         iným, nepoznaným tónom, ale zvláštny dojem to naň nerobilo. Je si istý, že nebol by nikdy
         cítil nedostatok čohosi nového, i keď by správa tá bola náhodou vystala. On nepoznával
         dosiaľ, i preto za tým netúžil. Behom času privykol očakávať čosi nového, čosi neznámeho a
         radostného. Nový dar išiel mu padnúť nečakane do lona. Prečo by sa odhŕňal, prečo by ho
         odmietal? Veď vcelku mu predchádzal ako pečať, ako svedok jeho prvej lásky, horúcej a
         pravdivej. Celkom prirodzená konzekvencia, vec, ktorá sa rozumie sama sebou.
   </p>
   <p>
    Ale začal sa cítiť sklamaným. Predchádzal mu dar sťa dar danajský.
    <sup>
     [
     <a class="footnote" href="#ftn.id2506565" name="id2506565">
      14
     </a>
     ]
    </sup>
    Ťažké obete stál ženu: darmo ona zakrývala, nedalo sa zatajiť, že ťažko stráda.
         I on trpel pre ňu, i on strádal, i on sa ľakal. I pomer medzi nimi sa akosi razom zvrátil.
         Už nebolo tej bezprostrednosti citu, tej prudkej vrelosti. Zvrátil sa cit do širokého
         koryta a tiekol pokojne, bez náruživých epizód. Vlny uľahli, hladina ich blaha dopúšťala
         vidieť do hĺbky — a tam, v hlbine dali sa čítať pochované rozpomienky.
   </p>
   <p>
    Ozaj krátko to trvalo — tak krátko, že to vari nebola ani pravda. Možno to bol sen,
         pekne zložený, krásne presnívaný. A či sa vráti?…
   </p>
   <p>
    Zdalo sa mu, že čuje umieráčik. To vyzváňajú tomu, čo neúprosne zahynulo, čo prešlo, čo
         sa vzkriesiť nedá…
   </p>
   <p>
    Trpkosť sa mu rozšírila v duši. Trpkosť proti tomu, čo tam, v druhej izbe tak tvrdo
         čakajú, kvôli čomu jeho žena upí, čo mu preťalo napoly idylu, v ktorej sa začalo
         manželstvo.
   </p>
   <p>
    Z myšlienok vytrhol ho neobyčajný šum tam, v druhej izbe. Ozvali sa hlasy: „No!
         Chvalabohu!“ Prestali stony ženine. Zatíchla. Zato čuť podivný škrek, neznámy v dome tomto.
   </p>
   <p>
    Akoby ho čosi vydvihlo dohora a sotilo do susednej izby. Čosi velikého puklo mu v
         prsiach, zaplavilo strach, trpkosť i žiaľ nad pochovanou minulosťou. Vyrástlo v ňom čosi
         nové odrazu, akýmsi neslýchaným zázrakom. Pribehol k posteli, vrhol sa na prse utýranej
         ženy, pokryl jej bledú tvár vrelými bozkami. Zadychčal sa od velikej slasti a oslepol. Nič
         nezná o sebe, ani o ničom. Zná iba to, že našiel čosi nového, že teraz začína sa nová
         kapitola jeho blaha. Keď sa spamätal, predložila mu baba čosi smiešneho. Je červené sťa
         krv, tvár spotvorená, nos sploštený, ústa nepekné, v nich sa belejú ďasná a sem-tam myká
         jazyk. Oči žmurkajú ospalo a bezvýrazne hľadia do všehomíra, prvý raz oslepené slnečným
         jasom. Predkladajú mu ho, ale on je v rozpakoch, čo to má znamenať.
   </p>
   <p>
    „No, bozkajte — veď je chlapec!“ dohovára mu baba.
   </p>
   <p>
    Urobil, čo mu kázala, nechcelo sa mu uraziť starú obyčaj. Bolo mu jasné, že to, čo prvej
         v sebe cítil, to nové vlnobitie blaha, nijako sa neodnosilo na tohto biedneho chrobáčika.
         To bolo čosi nezávislé od tohto mravčiaka, ktorý len čo prišiel na svet, už ziape a tisne
         drobné päste do pažravých úst.
   </p>
   <p>
    A zase sa mu prihodilo, že počúval gratulácie a nerozumel ani slova. Zas mu bolo, že
         nevedel, čo sa okolo neho robí. Zase hral takú pasívnu úlohu i tak nezručne, ako keď
         odchodil s touto svojou ženou od oltára. Iba keď doktorovi tisol ruku, rozvidnilo sa mu;
         prehliadol, čo sa stalo. Pritiahol priateľa na prsia, pritisol ho k sebe a vybozkával po
         smejúcej sa tvári.
   </p>
   <p>
    Obrátil sa k žene, ktorá sa spamätala a hľadí naň svojím hlbokým okom. „Miška!“ riekla
         tichým hlasom, vystierajúc ruku proti nemu. Chcela pravdepodobne povedať viac, ale slzy ju
         zaliali. Vidí teraz už jasne premenu na nej. Má kedy rozoberať to nové, čo jej vykvitlo na
         tvári i celej bytosti. Cele druhá žena vyrástla mu z Amálie. Už je to nie tá, ktorú
         doviedol do tohto domu. Tejto sedí na čele akási nová dôstojnosť, pred ktorou mimovoľne
         klonia sa kolená…
   </p>
   <p>
    „Akože ho dáte krstiť?“ pýta sa pani Kramerka, vchádzajúc s novým-novučičkým korýtkom.
         Za ňou ide Tupá s teplou vodou. Pani sudcová pomáha umiestiť korýtko a pani verejná notárka
         vyťahuje zo šifonéra balík zloženej bielizne.
   </p>
   <p>
    ,Ondro,‘ chcel odpovedať mladý otec. To bolo meno jeho otca, i najstaršieho brata. Ale
         pani sudcová ho hneď zahriakla: „Na to dosť času, nech sa poradia!“
   </p>
   <p>
    „Nie je voda horúca?“ stará sa šestonedieľka.
   </p>
   <p>
    „Smiešno!“ ohláša sa baba. „Akoby prvý raz išla kúpať dieťa!“ A svojou tučnou dlaňou
         pľuská vo vode, že sa rozlieva na viksovanú podlahu.
   </p>
   <p>
    „Prilejte do vody odkolonu,“ vraví pani verejná notárka. „Ja vždycky dávam odkolon do
         kúpeľa. Neškodí, a dáva dobrú vôňu.“
   </p>
   <p>
    Baba čosi šomre pod nosom. Nepáči sa jej, že sa jej druhé miešajú do remesla. Advokátovi
         je to všetko nové. Nevie, čo to znamená, i divno mu prichodí čuť takéto maličkosti, o
         ktorých nevedel, že sú na svete.
   </p>
   <p>
    „Poďme my von!“ chytá ho doktor pod pazuchu. „Tu nemáš ty už čo rozkazovať.“
   </p>
   <p>
    Odišiel vďačne, lebo samému sa mu zdalo, že nemá tu už čo hľadať. Že je celkom zbytočný.
   </p>
   <p>
    Muselo sa rozhlásiť po meste, čo sa uňho dnes prihodilo. Dochodia kŕdle žien, starých i
         mladých. Tichý dom pozmenil celkom svoju tvárnosť. Zdalo sa mu, že ani tu nemá miesta, i tu
         že je celkom zbytočný. Najradšej by bol odišiel, ale doktor ho zdržiava. Hovorí, že nie je
         ešte všetko vybavené.
   </p>
   <p>
    I nechal ho samotného v kancelárii a znovu sa vrátil k šestonedieľke. Ale nezabavil sa
         pri nej dlho, vyšiel von do kancelárie, hvízdajúc si novú nôtu, ktorá bola prišla práve do
         módy.
   </p>
   <p>
    „A teraz poďme — prepusťme panstvo v dome ženám. Zhŕklo sa ich ako starých,“ tu
         zakašlal, „tušiek, keď mladé pôrča skvíkne: a každá kroch, kroch, kroch…“
   </p>
   <p>
    Advokát sa iba usmieva, ale bohzná čomu.
   </p>
   <p>
    „A darmo sa tomu vzpierať. I prísna Sparta
    <sup>
     [
     <a class="footnote" href="#ftn.id2506799" name="id2506799">
      15
     </a>
     ]
    </sup>
    nechala synov v rukách báb do istého veku. My nie sme súci prevziať tieto
         povinnosti. A škoda, škoda. Pýta sa poriadok, metodičnosť hneď od začiatku. A poriadok,
         metodičnosť a žena — to je voda a oheň. Dva póly, ktoré sa nezídu. Odkolon do kúpeľa! Tým
         sa začala ženská metodičnosť. A teraz príde rumančok, a potom zaftíky… Obdivuhodné sú tie
         ženské dlhé vlasy!“
   </p>
   <p>
    „A čo sa ty jeduješ?“ smeje sa mu Huba.
   </p>
   <p>
    „Jedujem, lebo nenávidím ženy. Vidíš, môj život by plynul ticho, spokojno: ale ženy mi
         ho kazia. Moje pôsobenie je nič iné ako boj. Boj so ženskými dlhými vlasmi… Kebys’ vedel,
         aký otupný boj! Aký fádny, aký unavujúci! Divím sa, že ho vediem ešte — že som nezložil
         zbrane. Lebo naše nešťastie je, že my nemáme tej húževnatosti čo ženy. My chceme všetko
         silou — a ona urobí všetko neoblomnosťou. Gutta cavat lapidem…
    <sup>
     [
     <a class="footnote" href="#ftn.id2506848" name="id2506848">
      16
     </a>
     ]
    </sup>
    Óh, čo všetko tu pokazili ženy! A budú ti prisahať, že nie, že napravili. Ony
         ti korigujú i mater prírodu — a ako! Napríklad voda im nestačí — pýta sa do nej odkolon!“
   </p>
   <p>
    Huba sa musel smiať. Čo mal robiť na to preháňanie. Znal ho, že je človek dobrý, ale
         všetko preháňa. A tým kazí sám seba najväčšmi, lebo i otvorenú pravdu sa naučili v jeho
         ústach považovať za preháňanie. Kála vlasy, i hľadá na nich uzly. A to je smiešno pre
         každého človeka s normálnymi mozgami. Hľa, na púhy odkolon akú dizertáciu vie privesiť! Čo
         druhý človek preslúchne, alebo ak čuje, nevezme hore — to on zodvihne, poprezerá,
         poprevracia, poprekrúca, popreklepá i prepráši a narobí z toho toľko prachu, že ti na zrak
         padne hmla, nevidíš jasne a musíš sa mu dať vodiť ako temný človek. Ale čo — každý má svoju
         slabosť i dokonalosť.
   </p>
   <p>
    „Eh, mlč — poďme na kolkáreň, zaplatím súdok piva!“
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2506565" name="ftn.id2506565">
        14
       </a>
       ]
      </sup>
      <span class="emphasis">
       <em>
        dar danajský
       </em>
      </span>
      — prinášajúci skazu, záhubu (podľa povesti o
               páde Tróje)
     </p>
    </div>
    <div class="footnote">
     <p>
      <sup>
       [
       <a class="para" href="#id2506799" name="ftn.id2506799">
        15
       </a>
       ]
      </sup>
      <span class="emphasis">
       <em>
        prísna Sparta
       </em>
      </span>
      — starogrécky štát i mesto toho istého mena,
               vyznačujúce sa veľmi striedmym, prísnym a tvrdým životom
     </p>
    </div>
    <div class="footnote">
     <p>
      <sup>
       [
       <a class="para" href="#id2506848" name="ftn.id2506848">
        16
       </a>
       ]
      </sup>
      <span class="emphasis">
       <em>
        Gutta cavat lapidem
       </em>
      </span>
      (lat.) — Kvapka vyhlbuje kameň.
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2506904">
       </a>
       3
      </h2>
     </div>
    </div>
   </div>
   <p>
   </p>
   <p>
   </p>
   <p>
    Pomaly sa navrátil dom Hubov do obyčajných koľají. T. j. obyčajných natoľko, nakoľko sa
         vybavilo všetko, čo súviselo s narodením prvorodeného. Krstenie sa previedlo v dome,
         funkciu vybavil senior, schválne docitovaný, a asistoval miestny farár. V dome preto, lebo
         obrátil vietor severný, tzv. poliak, a ten by bol mohol doniesť croup,
    <sup>
     [
     <a class="footnote" href="#ftn.id2506929" name="id2506929">
      17
     </a>
     ]
    </sup>
    šarlach, diftériu alebo druhú takú chorobu. Zvlášte, keď je nutná vec obnažiť
         hlavičku dieťaťa a vyliať na ňu vodu. I o vode treba doložiť, že to nebola obyčajná voda.
         Kupec Kupferstein, od ktorého pani Amália berie štofy, zná kupca vo Viedni, a ten zná zas
         kupca v Trste, a ten — atď., kým známosť dôjde do samej Palestíny. (Všetky tieto známosti
         pochodia rovno z Palestíny.) I touto cestou, zdĺhavými okľukami došla konečne v nevelikej
         fľaške voda Jordánska… Z nej bolo dakoľko kvapák vyliato na hlavu malého Hubu. I mnoho sa
         hovorilo a dlho o tomto akte. Zbytok vody pani Amália zas vliala do fľašky a zatvorila ju
         do truhly. Rátala snáď na príhodu.
   </p>
   <p>
    Takou vodou — uzná každý — nemožno dieťa krstiť ani na Ondra, ani na Miša. Vyzeralo by
         to prosto smiešno. Sám Huba to nahliadol a ani nepredložil svojho návrhu. Nad tým sa dlho
         radila „triplallianz“:
    <sup>
     [
     <a class="footnote" href="#ftn.id2506978" name="id2506978">
      18
     </a>
     ]
    </sup>
    pani sudcová, pani verejná notárka i konečne šťastná mať. A z porady vyšlo meno
         Emil. Je dobré preto, že litery v ňom dajú sa prehadzovať sťa pri permutácii — vyjde ti, čo
         chceš, Emil, Miloslav, Miloš, ba i svetochýrny Milan alebo Milán.
   </p>
   <p>
    A večná škoda, že krst svätý nemohol sa odbaviť v kostole. Svet by bol videl aspoň
         čiastku batistového vankúšika, hodvábnych stužtičiek, všakových čipák i prikrývačiek, vôbec
         zázrak, zázrak, zázrak. I sám otec, keď ho videl, bol v rozpakoch, či obdivovať moc božskú,
         že ho obdarila takým buclatým potomkom a či obdivovať ženino umenie, ktoré stvorilo všetku
         tú nádheru, v ktorej pláva jeho dieťa.
   </p>
   <p>
    Bol človek úplne šťastný, lebo i žienka sa podvihla z postele. Neutratila z krásy
         ničoho, iba získala. On celkom jasne vyčítal jej na čele majestátnu gloriolu materstva,
         zvýšenú čipkovým čepčekom, ktorý teraz riadne nosila. Nič nerobí, že on ustúpil do pozadia
         pred synom — mať večne s ním sa zaujímala, skoro úplne zanedbávajúc muža. Iba to ho trápilo
         trochu, že dakedy v celom dome nenašiel pokoja. Syn totiž energicky hlásil sa k životu na
         spôsob detí, tým, že plakal. Také produkcie trvávali dlho, dlho do noci, ba i nočným časom.
         Otec, nevediac inej rady, utekal zbabele z izby do izby i s posteľou, až konečne zastal v
         kancelárii. Odtiaľto nedal sa už vyhnať, držiac sa anglického my house is my town.
    <sup>
     [
     <a class="footnote" href="#ftn.id2507044" name="id2507044">
      19
     </a>
     ]
    </sup>
   </p>
   <p>
    Skutočne zlý bol Milan malý. Hrdlo mal zdravé. Amálka mu nedávala prsia, lebo bola
         slabá, ale i tak nemala odpočinku pre malého, zlostného. Huba musel sa diviť jej
         obetavosti, v ktorej závodila s dojkou, celé noci prenosiac a prekolíšuc malého na rukách.
         Preto sa i hneval trochu na doktora. Ten toto všetko neuznával, ale moralizoval bez
         podkladu. Napríklad už teraz by bol nedbal vychovávať malého. Zatracoval kolísku,
         zatracoval čičíkanie, hojdanie na rukách. „Nechajte ho, nech leží na pokoji. Ak ziape bez
         príčiny — zunuje. Ak má príčinu, hojdaním ju neoddialite.“
   </p>
   <p>
    Každý uzná, čo je to za prevrátenosť! Ako možno vplývať na dieťa, ktoré nezná ničoho,
         ani to, či je na svete. Či má rozum, rozsúdiť, čo sa patrí, lebo nepatrí? Nebude on plakať,
         keď dôjde do vyššieho gymnázia. Vtedy sa už dá s ním prehovoriť rozumne.
   </p>
   <p>
    Tak sa prihodilo — celkom prirodzene — že medzi Hubom i doktorom ochladlo priateľstvo.
         Amálku to tešilo. Ona oddávna bola presvedčená, že pani sudcová a verejná notárka majú
         pravdu, keď doktora opustili. Nie je zdvorilý, nemá uhladenosti, a nadovšetko je namyslený
         a hrubiansky a panovačný. V každom dome by nedbal poriadok sprevracať hore nohami. Zastarie
         sa do kuchyne, neujdú mu bály, hanobí tanec, ba ani len tej šnurovačke nedá pokoja. Vôbec
         nemá taktu. Myslí, že učenosť a bezohľadnosť sú rodné sestry, jedna bez druhej sa neobíde.
         I stíha ho zaslúžený trest: tratí jeden dom po druhom a zostáva mu iba sedliacka prax. Muž
         sa ešte vzpiera vziať mladého dr. Nyáryho do domu z ohľadu na staré priateľstvo — ale
         doktor iste doženie ho ta, že bude prinútený sa ho zriecť.
   </p>
   <p>
    Našťastie koliky u mladého Hubu prestali. Ovšem, nie zásluhou doktora. Prišla na vizitu
         tetka z dediny — odchovala sestre osmoro detí — bárs stará panna, rozumela sa dobre okolo
         detí. Tá priložila dojke zvarené otruby na prsia, aby mlieko sa ohrialo, lebo bolo
         zachladené. A piť jej dávala lipový a bezový kvet. Koliky akoby bol sňal z mladého Hubu, i
         radosť bola prevíjať ho, ako boli plienky krásne zafarbené.
   </p>
   <p>
    Otec Huba, môže sa povedať — len teraz prišiel na miesto a vrátil sa k obyčajnému
         povolaniu. Zmena sa stala iba tá, že večierkom neprechádzal sa sám so ženou. Pred nimi
         kráčala vyparádená, vytučená dojka s vyparádeným, vytučeným mladým pánom. Kto ich stretol,
         nepozdravil sa iba im, ale obyčajne hneď zastavil i dojku. Nadvihol biely pláštik, ktorým i
         tvár bola malému zakrytá — aby ho zlô povetrie nezašlo — a prehovoril mu pár zdvorilých
         slov, často i lichotivých. A robili to nielen ľudia z vyšších kruhov, ale i obyčajné ženy.
         Pravda, s tým rozdielom, že doložili: „aby ťa neuriekla“, daktorá ho i, sit venia verbo,
    <sup>
     [
     <a class="footnote" href="#ftn.id2507169" name="id2507169">
      20
     </a>
     ]
    </sup>
    z tej samej príčiny i popľula.
   </p>
   <p>
    Otcovi sa zdalo, že mu podskočilo autority v meste o dva šuchy. Darmo je, každý hľadí
         ináč na človeka ženatého a ešte keď má deti. Vidí v ňom prírast solídnosti, statočnosti. I
         radšej sa obracia k nemu, s väčšou dôverou.
   </p>
   <p>
    A naozaj, v tieto časy zodvihla sa mu kancelária, že okrem koncipistu musel najať pisára
         kvôli „hrubšej“ robote. Dostal veliký, bohatý dom Dolanszky. A čo bolo najlepšie, plný
         všakových starých i nových procesov. I sporitelňa urobila ho svojím advokátom. I tak loďka
         jeho advokátskej činnosti voveslovala šťastne do prístavu tzv. sinekúr, kde sa jej tak
         dobre vodilo. I sama činnosť stala sa akousi riadnejšou, systematičnejšou. Vôbec zacítil
         pod sebou tvrdú, pevnú pôdu; zacítil, že tak ľahko ani veliká búrka ho nepodvráti.
   </p>
   <p>
    Na jeho chválu musí sa riecť, že nespyšnel vo svojom novom šťastí. Nikdy nezatúžil hrať
         rolu vo verejnosti. Hovorieval: „Ja budem ako Cincinnatus procul negotiis paterna rura
         bobus aravit suis.“
    <sup>
     [
     <a class="footnote" href="#ftn.id2507217" name="id2507217">
      21
     </a>
     ]
    </sup>
    Neťahalo ho nič vystatovať sa von z domu, robiť na dakoho nátlak v tom, lebo
         inom zmysle. Ako advokát sporiteľne mal vo vrecku všetko úradníctvo stoličné, ale nikdy
         nikto nepocítil jeho moc. „Mohol by zavrátiť toho i toho — ale nebolo by šľachetné a ani
         kulantné.“ Preto mal renomé i v tých kruhoch, že je „tót, de becsületes“,
    <sup>
     [
     <a class="footnote" href="#ftn.id2507241" name="id2507241">
      22
     </a>
     ]
    </sup>
    na ktoré bol hrdý. Nevystatoval sa konečne ani peniazmi. Stránil sa zúčastňovať
         sa na zbierkach, menovite, aby mu meno nebolo roztrúbené v novinách. Preto i čo usporil,
         neukladal v sporiteľni, aby sa nemyslelo, že chce hrať úlohu boháča. Svoje tisíce mal
         rozsypané v ústavoch, ďaleko ležiacich, menovite v hlavnom meste a v cenných papieroch.
   </p>
   <p>
    Jediná náruživosť mu bola každý mesiac prezrieť vertheimku,
    <sup>
     [
     <a class="footnote" href="#ftn.id2507267" name="id2507267">
      23
     </a>
     ]
    </sup>
    skontrolovať šparkasové knihy i cenné papiere. Keď skončil, obyčajne sa hodil
         na kanapu a zamyslel sa. Myslieval v taký čas toto: „Chvalabohu, nezanechám svoje dieťa na
         holom. Nezačne ako ja, kupovať všetko od vidličky a noža. Nezožerú všetku energiu ducha
         úžasné ťažkosti začiatku. ,Omme initium durum‘,
    <sup>
     [
     <a class="footnote" href="#ftn.id2507288" name="id2507288">
      24
     </a>
     ]
    </sup>
    to nikdy nebude sa vzťahovať na neho. On začne, kde ja prestanem. Nepôjde môj
         syn nikdy spať s večerou za dva groše…“ A tu si zrepetoval dávnu históriu študentskú, keď
         nemal iba dva groše vo vrecku. Kúpil za ne dve vekne a napil sa bystrej vody. Stalo sa to
         síce iba raz, ale on to mnoho ráz rozprával priateľom a menovite Amálke. Tá sa neraz
         rozplakala nad mužovou núdzou a obyčajne hodila sa mu na prsia s výkrikom: „Ach, Miška!“
   </p>
   <p>
    ,Lebo čo robí slabými nás a nepriateľov mocnými?‘ nadpriadal svoje myšlienky. ,To, že my
         sa zostarievame v púhych začiatkoch. Vybŕdneš z nich, chcel by si dačo vážneho začať a
         nájdeš, že si starý. A nepriatelia? Začínajú tam, kde my prestávame. Či div, že nás bijú?‘
   </p>
   <p>
    Už videl syna ako juristu. Má apanáž od otca gavaliersku. Môže si urobiť prístupnými i
         kruhy, kde otec nikdy nekročil, lebo bol chudobný. Nadobudne istú istotu, sebavedomie vo
         vystupovaní. Svet bude nútený rešpektovať jeho hlas. A keď dačo začne, iste mu i dobre
         vypadne. A čo malo byť to „dačo“? Huba si pod tým predstavoval mandát, i čo s ním súvisí.
         Veď známo, čo vykvitlo z ľudí, čo mali mandát. Dnešné stoletie je demokratické, a
         nasledujúce možno bude ešte väčšmi. A jeho syn bude synom nie tohoto — ale dvadsiateho
         stoletia.
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2506929" name="ftn.id2506929">
        17
       </a>
       ]
      </sup>
      <span class="emphasis">
       <em>
        croup diftériu
       </em>
      </span>
      — nebezpečné detské chytľavé choroby: zápal
               hrtana… záškrt
     </p>
    </div>
    <div class="footnote">
     <p>
      <sup>
       [
       <a class="para" href="#id2506978" name="ftn.id2506978">
        18
       </a>
       ]
      </sup>
      <span class="emphasis">
       <em>
        triplallianz
       </em>
      </span>
      (z nem.) — trojspolok: Rakúsko, Nemecko a
               Taliansko
     </p>
    </div>
    <div class="footnote">
     <p>
      <sup>
       [
       <a class="para" href="#id2507044" name="ftn.id2507044">
        19
       </a>
       ]
      </sup>
      <span class="emphasis">
       <em>
        my house is my town
       </em>
      </span>
      (angl.) — môj dom je moje mesto
     </p>
    </div>
    <div class="footnote">
     <p>
      <sup>
       [
       <a class="para" href="#id2507169" name="ftn.id2507169">
        20
       </a>
       ]
      </sup>
      <span class="emphasis">
       <em>
        sit venia verbo
       </em>
      </span>
      (lat.) — s prepáčením
     </p>
    </div>
    <div class="footnote">
     <p>
      <sup>
       [
       <a class="para" href="#id2507217" name="ftn.id2507217">
        21
       </a>
       ]
      </sup>
      <span class="emphasis">
       <em>
        Cincinnatus procul negotiis paterna rura bobus aravit suis
       </em>
      </span>
      (lat.) — Cincinnatus ďaleko od verejnej činnosti otcovské polia svojimi volmi
               oral.
     </p>
    </div>
    <div class="footnote">
     <p>
      <sup>
       [
       <a class="para" href="#id2507241" name="ftn.id2507241">
        22
       </a>
       ]
      </sup>
      <span class="emphasis">
       <em>
        „tót de becsületes
       </em>
      </span>
      (maď.) — Slovák však statočný.
     </p>
    </div>
    <div class="footnote">
     <p>
      <sup>
       [
       <a class="para" href="#id2507267" name="ftn.id2507267">
        23
       </a>
       ]
      </sup>
      <span class="emphasis">
       <em>
        wertheimka
       </em>
      </span>
      — nedobytná, ohňovzdorná pokladnica
     </p>
    </div>
    <div class="footnote">
     <p>
      <sup>
       [
       <a class="para" href="#id2507288" name="ftn.id2507288">
        24
       </a>
       ]
      </sup>
      <span class="emphasis">
       <em>
        „Omne initium durum“
       </em>
      </span>
      (lat.) — Každý začiatok je ťažký.
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2507353">
       </a>
       4
      </h2>
     </div>
    </div>
   </div>
   <p>
   </p>
   <p>
   </p>
   <p>
    Huba sa vracal z okresného súdu. Bolo do poludnia ďaleko, ale slnce poriadne pražilo.
         Ponáhľa sa čím skôr vojsť do dvora a sadnúť si do chládku na verandu. Pred ním sa kníše
         doktor svojím lenivým krokom. Vidno, že mu robí rozkoš vypekať sa na letnom slniečku. Sťaby
         plával vo svojich širokých nohaviciach rozhorúčeným vzduchom. Dohonil ho pár krokmi i chytá
         pod pazuchu. „Čo ty, Jano? Ani ťa nevídať! Ja že si sa stratil z povrchu zeme.“
   </p>
   <p>
    „Ako vidíš, ešte sa tmolím po jej povrchu. Nebolo by bárs rozumne práve teraz sa trafil,
         keď tu hor je takto jasno i teplo. A tam dol tma i chladno. Okrem toho náš cmiter neleží
         veľmi príhodne. Temer každý dážď ho podleje a ty plávaš v kalnej vode. Ešte keby si bol kneippista,
    <sup>
     [
     <a class="footnote" href="#ftn.id2507392" name="id2507392">
      25
     </a>
     ]
    </sup>
    nebolo by tak zle: Ale ja vodu ani vo víne nemôžem vystáť.“
   </p>
   <p>
    „Ty o všetkom hovoríš tak cynicky. Povedám: hovoríš. Čo to staviaš na obdiv, keď je to
         nie tvoja povaha?“
   </p>
   <p>
    „A ktozná?“ odpovedá doktor vážne pozrúc naňho. „Ktozná? Kde máš spoľahlivý aparát,
         nazrieť, čo druhý tuto skrýva?“ A položil ruku na prse položartom, hľadiac na advokáta. „Je
         takzvaná psychológia, ale tá ráta s veličinami nespoľahlivými. Dakto hovorí tak, aby
         vyniesol na povrch, čo je tamdnu, a druhý, aby to ešte lepšie zakryl. Vyznaj sa, psychológ,
         neborák!“
   </p>
   <p>
    „Ja súdim porovnávaním. Kedysi nebol si takýto a teraz si takýto — nasleduje, čosi je v
         tebe teraz, čoho vtedy nebolo…“
   </p>
   <p>
    „Ojej — to je dedukcia! Odzbrojil si ma!“ rozosmial sa doktor. „Musím ti už odokryť, čo
         je teraz vo mne. To je prvé vanutie jesene — jesene staromládeneckej. Už je tu, braček môj!
         Ja ju cítim. My, starí mládenci, vždy prvej ostarievame, nemá nás čo mladiť. Ale staroba
         obyčajne, čo i predĺžená, je veselšia u nás, než u vás. To nám je náhrada. Chudá, ale
         náhrada predsa.“
   </p>
   <p>
    „Sami ste si vina!“ odpovedá Huba.
   </p>
   <p>
    „Ako vina — čomu vina?“
   </p>
   <p>
    „Nuž tomu ostarievaniu, tomu, že nemá vás čo omladiť. Tejto svojej žalostnej, pustej
         jeseni; pustej, lebo bez ovocia došla. Kto druhý vám je vina?“
   </p>
   <p>
    „Sláva! Dobre aleguješ
    <sup>
     [
     <a class="footnote" href="#ftn.id2504859" name="id2504859">
      26
     </a>
     ]
    </sup>
    vo svojej akosti. A vieš, v akej akovosti?“
   </p>
   <p>
    „Som zvedavý!“
   </p>
   <p>
    „Ako tzv. okitlený rytier! Inými slovami: ženáč. Vy ste utvorili kastu a či spolok, cieľ
         spolku je: každého okitliť, kto sa neokitlil. Jedni to robíte z presvedčenia, napríklad ty,
         lebo myslíte, že bez ženy nieto raja, i všetkých by ste nedbali vohnať do raja. Druhí zas,
         myslím, robia to z malície.
    <sup>
     [
     <a class="footnote" href="#ftn.id2504890" name="id2504890">
      27
     </a>
     ]
    </sup>
    Myslia pritom: trpím ja, trp i ty, amice.
    <sup>
     [
     <a class="footnote" href="#ftn.id2504901" name="id2504901">
      28
     </a>
     ]
    </sup>
    A abys’ dosiahol svoj cieľ, hneď začrieš do takej hlbokej filozofie a hovoríš o
         jeseni pustej, otupnej… Jedným slovom, ty tvrdíš, že môj život je zmarený. A prečo? Preto,
         lebo nemám ženy, ani detí. A myslíš, že tvoje stanovisko vysoko, vysoko sa vznáša nad
         mojím. Že tvoje je vysoko morálne, moje nízko materiálne. To je od toho, že vy ste všetci
         sfanatizovaní, zaslepení, nevidíte jasno, to tzv. blaho vás oslepilo, omráčilo, ubilo. Ja
         ťa nechcem strhovať k sebe na moju nízku úroveň: veď, hľa, vyznám, že ja som tvor nižšie
         organizovaný než ty. Medzi nami je toľko rozdielu, ako medzi húsenicou a motýľom. Ja som
         húsenica, ktorá umrie vo svojej staromládeneckej kukle, bez potomstva. Zo staromládeneckej
         kukly dá sa nasnovať hodvábu. A tys’ si vyletel z kukly mládeneckej, si motýľ a zanecháš
         potomstvo. To je moje určenie — toto je tvoje! Jedno je veľmi vysoké, druhé veľmi nízke. To
         bolo porovnanie zo zoológie: porovnanie, ale dosť prípadné.“
   </p>
   <p>
    „A nemáš i z botaniky dáko poruke?“
   </p>
   <p>
    „Dobre — tu ho máš. Ja som tropická bylina, ktorá pod týmto podnebím najviac ak
         zakvitne, ale na ovocie nijako sa nezmôže. A ty si domácka, ktorá prejde všetkými štádiami,
         dočká sa i jesene tzv. radostnej a plodnej. Čo sa budeme hádať? Každý má svoje stanovisko.
         I jedno i druhé môže byť i vysoké, i vznešené. Môže byť, hovorím — čo toľko značí, že
         vždycky nenie. Lebo i vaše môže sa znížiť, zablatiť, v hanbu uviesť — čo, myslím, i zo
         skutočnosti budeš znať, a zase naše vyvýšiť a posvätiť. A je to prirodzené. Ako nenájdeš na
         svete absolútneho dobra, tak nenájdeš ani absolútneho zla; inými slovami, i nutné zlo dá sa
         napraviť. Vy hľadíte na staromládenectvo ako na zlo. Dobre, to je každodenný názor a možno
         i každodenná skúsenosť. Ale rozhliadni sa v histórii, čo nájdeš? Všetko, čo krásneho, čo
         vysokého, čo smelého, čo odvážneho — všetko súvisí so staromládenectvom. Rodina veľa ráz
         nedvíha, neobodruje — skorej hamuje, núti ťa obzrieť sa na tzv. staré kolená, zadné kolesá.
         Často sme zbadali, že oženili sa ľudia vysokých ideálov, velikých snáh, a stali sa
         okýptenými rytiermi. „Nehaňte mládenectvo!“ napísal by ja báseň, keby mal pero Sládkovičovo.
    <sup>
     [
     <a class="footnote" href="#ftn.id2504996" name="id2504996">
      29
     </a>
     ]
    </sup>
    Nehaňte, lebo nezaslúži bezpodmienečnej hany, ako vaše rodinkárstvo
         bezpodmienečnej chvály.“
   </p>
   <p>
    „No — predsa si sa oduševnil! Teší ma, teší,“ smial sa Huba.
   </p>
   <p>
    „Trochu rozhorlil, lebo vidím, aká sa nám krivda robí. Každý otrie svoju pätu o stav,
         ktorý tiež môže byť ctihodný a mnoho príkladmi mravnosti posvätený. Otrie svoju pätu každý
         vetroplach, ktorý v slabej chvíli podľahol pokušeniu, priviazal k sebe biedneho druhého
         tvora a myslí, že vykonal nehorázne služby človečenstvu, keď ho rozmnožil o tucet zle
         vychovaných detí, tiež budúcich seberovných vetroplachov. Otrie pätu každý vášnivec, ktorý
         druhou cestou nemohol dosiahnuť to, čo dosiahol na tento spôsob. Je podobný líške, ktorá,
         aby zhltla kus mäsa, dala sa chytiť do klepca a keď je v ňom, breše na druhé líšky, ktoré
         sa nedali takto chytiť…“
   </p>
   <p>
    „Teraz mi už len povedz, do ktorej kategórie patrím ja,“ pýta sa Huba už nie žartom, ale
         urazený.
   </p>
   <p>
    „Mojím vedomím, ani do jednej. Ty patríš medzi tých, ktorí čo robili, robili z dobrého
         presvedčenia. U ktorých je presvedčenie tak mohutné, že by ho nedbali všetkým natisnúť.
         Patríš medzi tých, čo robia všetko s výpočtom a pozdejšie sa vynášajú, že výpočty ich boli
         správne…“
   </p>
   <p>
    „A či sú pochybené?“ pýta sa zarazený.
   </p>
   <p>
    „To sa dnes nedá ešte určite povedať. Dnes ešte sú nie zatvorené.“
   </p>
   <p>
    „Ty ma formálne strašíš, ty mi vyhrážaš. Ako nie zatvorené? Ja som už zúčtoval a myslím,
         dobre zúčtoval.“
   </p>
   <p>
    „To je práve chyba, že takto myslíš,“ pokračuje doktor. „Z nej vyvierajú druhé a z tých
         zas nové chyby — až zbadáš, že celá budova je pochybená. A žiaľ, zbadávajú sa, keď je
         neskoro rúcať, a nemožno naprávať. Ty myslíš, že si zúčtoval vyplnením istých povinností,
         ale práve ťažkosť vášho stavu je tá, že povinnosti idú reťazou jedna za druhou, nevieš kedy
         si skončil, keď si raz začal. Jedna druhej podávajú ruku. Keď si prevzal jednu, musíš šiju
         podložiť druhej a nosiť, nosiť to tzv. a právom takzvané „jarmo“. U teba za povinnosťmi
         muža nastali povinnosti rodiča a tie nepominuli: naopak, pravdepodobne porastú v tom
         pomere, ako sa ti začnú rodiť deti a začnú podrastať a dospievať. Pomyslel si vážne na ne —
         rozmýšľal si o nich?“
   </p>
   <p>
    „Ja myslím, že som spôsobný zaplniť svoje miesto i ako otec,“ odvetil Huba po dlhšom
         váhaní. Bolo mu nepríjemné, keď musel vydržať skúmavý pohľad doktorov. Ale ho vydržal a
         odpovedal s úplnou istotou a pevnotou človeka, ktorý je vedomý, čo sa ho pýtajú. „Veď
         vidím, že ho zaplnili a zdarne ľudia, ktorí nemajú toľko rozvahy a konečne toľko
         inteligencie, ako my.“
   </p>
   <p>
    „Poukáž mi, prosím, konkrétny prípad,“ dolieha doktor, „keď sa hýbeme vo všeobecnosti,
         nemáme pevnú pôdu pod nohou a v oblakoch sa mi nesladí lietať. Teda prosím.“
   </p>
   <p>
    „Ty si dnes, mierne rečeno — čudák,“ rozosmial sa Huba. „Ty chceš púšťať strach na mňa.
         Čo pôjdem ďaleko za príkladom? Tu hneď vidím teba. Tvoj otec bol prostý človek, nosil
         krpce, tak ako i môj a smiem tvrdiť o tebe aspoň, keď už o sebe nie, že tvoja výchova
         nebola pochybená. A či máš námietku?“ A pohliadol naňho s úsmevom, ktorý značil, že sa cíti
         víťazom.
   </p>
   <p>
    „Ďakujem ti, že ma takto vysoko staviaš, a to pred seba. Hovorme úprimne a pripusťme, že
         naša výchova bola, aká mala byť. A teraz skúmajme objektívne: čia je to zásluha. Ja tvrdím,
         ani tvojho, ani môjho otca zásluha. Tu prišlo samo od seba, čo prísť mohlo podľa všetkej
         pravdepodobnosti. Ináč rečeno: nevychoval teba otec tvoj, ani mňa môj. My sme odchovanci
         ústredia, v ktorom sme sa zrodili a strávili útly vek: ústredia, skrz-naskrz zdravého,
         presiaknutého starými, osvedčenými zásadami i vekovitými tradíciami. Kde naši otcovia! Čo
         pamätám, desať ráz hovoril otec so mnou dlhšie od päť minút. Môže sa povedať, každý
         priestupný rok. Bolo nás kŕdeľ, nemohol sa s jedným dlho zaoberať a pritom veliké
         gazdovstvo, roboty vyše práva. Nie oni nás vychovali — darmo to tvrdíš. Nás vychovala
         kasta, všetky deti dohromady, ako ich vychovával kedysi sparťanský štát. Na túto adresu
         pošli ty svoje uznanie. Lebo to je slávna, veľmi slávna výchova! Boli sme pod jej rukou
         celých dvanásť rokov a za krátkych dvanásť rokov sme boli tak preparovaní, že nás nič
         nemohlo zmeniť až do dneška. Lebo darmo budeš zapierať: ty i ja sme sedliaci. Nie síce
         navonok, veď krpcov nenosíme, ale náš vnútorný život, naše zásady, názor na život,
         ponímanie sveta, morál — vôbec všetko, čo sa zovie duševným majetkom, všetko to je
         sedliacke. Vonkajšok nenosí krpcov, ale to, čo je dnuka, zov to dušou, alebo čím chceš — to
         nosí krpce, zlaté, sedliacke krpce. A čo sa všetko vykonalo pozdejšie, počnúc od dvanásteho
         roku dodnes; čo vykonalo gymnázium, profesori, naši súdruhovia nesedliaci, čo vykonala
         univerzita, veľkomestská spoločnosť, čo konalo ústredie, do ktorého sme boli presadení
         následkom našich štúdií, i čo koná dodnes! Aká to práca dlhá, aká vytrvalá i dôsledná a
         namerená na to, aby ti dušu vyzula z krpcov a obula na ňu cifrované lakírky. A výsledok?
         Všetko, čo na nás navešali, tie cifričky, prílepky, ak sa i čas držalo, dnes už odpadlo.
         Sme i dnes sedliaci. Sedliačina páchne z teba na sto krokov. Z každého slova, z každého
         činu razí sedliačina. To vidí každý, myslím vidí i tvoja žena, možno ju to i uráža a mrzí.
         A to sa nedá zmyť, ani vyzliecť, to prešlo do kostí i krvi a nijaké umenie to nevykorení.
         Jednoducho, lebo je to nemožno. Vidíš teda aspoň čiastočne, aká je to výchova!“
   </p>
   <p>
    „Ty si vyspieval celý hymnus na svoju výchovu. Podľa toho by dakto súdil, že je vrchol
         dokonalosti.“
   </p>
   <p>
    „I je, braček. To je výchova dokonalá, ktorá vychovanca urobí človekom. Zaokrúhleným
         typom. Celým človekom. Takým, že vidíš na prvý pohľad na ňom, že je to čosi dokončeného, že
         tu nemožno flikovať, plátať. Všetko umelkárstvo je márne, lebo dielo výchovy posvätené je
         prírodou. Ona ho viedla, i dokončila.“
   </p>
   <p>
    „Podľa teba je sedliacka výchova najdokonalejšia,“ poznamenal Huba. „A čo rečieš o
         výchove tzv. pánov? Či tam niet tzv. typov, zaokrúhlených celkov?“
   </p>
   <p>
    „Sedliacka výchova je najdokonalejšia,“ odpovedá doktor vážne. „Pre sedliaka ja si
         neznám predstaviť výchovy lepšej. Keby nebola taká, celý stav by padol, rozdrobil sa ako
         skala na vetre a daždi. A dobrá je preto, lebo je prirodzená: sedliakovi akoby na telo
         ušitá. A to isté platí, vlastne platilo o výchove tzv. pánov. Nie týchto našich, ale tých
         pánov, ktorí rástli ešte v kaste. Ako mal sedliak kultúru, históriu, tradície, tak to
         všetko mal, ovšem v rozvitejšom stave, i pán. A na každom vidíš, že ho táto kasta odkojila.
         Nájdeš zavŕšený typ, zaokrúhlený celok. O dnešnej generácii sa to povedať nemôže. Tá nemá
         ustáleného typu — nemohla, nestačila ho ustáliť. Hrádze padli, nalialo sa im cudzích
         elementov, došla na nich potopa prišelcov, ktorých kasta nebola vstave preporodiť,
         asimilovať. I vyšlo čosi nehotového, neustáleného, čiastočne smiešneho, čiastočne smutného.
         Dnes už nebudú rásť takí zemäni, ako bol tvoj nebohý svokor, ani také pyšné, skvelé ženské
         typy, ako tvoja žena. Kasta padla a s ňou zhynulo všetko — tradície, história, morál, názor
         svetový. Vystavená je kasta nová, tzv. inteligencia — ale tá je ešte mladá, nebola vstave
         sa ustáliť a vypracovať, porodiť všetko, čo mala stará kasta ,pánov‘. A ktovie, či dosiahne
         to kedy. Nieto v nej stálosti, nie je tak osihotená, ako bývala stará kasta pánov; nemá
         tých podmienok k vývinu, aké mala kasta napríklad francúzskej buržoázie.“
   </p>
   <p>
    Tu doktor sa odmlčal a kráča ticho popri svojom súdruhovi. Vidno, že je zamyslený, i na
         tvári zračí sa mu žiaľ.
   </p>
   <p>
    „Čo teda nasleduje zo všetkého?“ pýta sa Huba viac zo všetečnosti. Tušil asi, aké bude
         zakľúčenie.
   </p>
   <p>
    „Braček, to, že my sme ľudia nešťastní. Nešťastní preto, že nás čaká úloha, ktorú sotva
         budeme môcť zmôcť. Žijeme v pomeroch nehotových, takrečeno vo stálej revolúcii, pravda,
         sociálnej. Ani len to nemôžeme povedať: kedy a čím sa tá revolúcia skončí a či sa vôbec
         skončí. Mňa konečne tak sa to netýka. Ja môžem obhájiť svoje ja pred všetkým, čo sa mi zdá
         byť zlom. Ale ty — a vôbec vy, inteligentní otcovia! Na vás pripadá ťažká úloha: vychovávať
         synov, urobiť ich ľuďmi, či lepšie, mužmi. Ako to prevediete? Máte sily, máte vzdelanosti
         dostatok? Čo na tebe, na mne previedla kasta, ústredie, v ktorom si sa zrodil, to musíš ty
         previesť sám na svojom synovi. Veď nemáš kasty, na ktorú ho odkážeš. Sotiť ho do
         sedliactva? Nie zlá idea, ale čo rečie pani Amália! A či vsadiť ho do panskej? Len kde ju
         máš! Vidíš, aké povinnosti! To všetko sme netušili, keď sme sa stali otcami. Ani druhí.“
   </p>
   <p>
    Hubu tento rozhovor zaujal nesmierne. Bolo mu neraz tak úzko, akoby pred ním otvárala sa
         priepasť. Veď skutočne neboli to holé frázy, čo teraz počul. Zväčša skúsenosti, nadobudnuté
         zo života. I všeličo sa mu vysvetlilo, čo predtým videl síce, ale nemohol si rozložiť.
         Predovšetkým skúsenosť tak veľmi častá, že vynikajúci otcovia odchovali veľmi malých synov.
         Skúsenosť žalostná a skoro každodenná.
   </p>
   <p>
    „A čo myslíš o mne?“ pýta sa odrazu doktora, keď došli pred dom. „Povedz mi celkom
         otvorene: mám ja akú-takú schopnosť vychovateľskú?“
   </p>
   <p>
    Doktor neodpovedal odrazu. To Hubu zarazilo i urazilo trochu. Už že hneď neprisvedčil,
         značí, že má pochybnosti. Prečo? Kedy on dal k nim podklad?
   </p>
   <p>
    „Či tak ťažko ti padá odpoveď?“ súri doktora. „Ty, vidím, nemáš ku mne dôvery. Len sa
         vyslov celkom otvorene. Nemaj ty ohľadu.“
   </p>
   <p>
    „Taká otázka vždy omráči. Odpusť — nemôžem priamo odpovedať na ňu. Veď znáš, že na
         výchovu vplýva viac faktorov a z nich — som celkom istý — otec je faktor najmenší. Často
         celkom malomocný. Menovite keď druhé faktory pracujú rovno v duchu protivnom. Tak i o tebe
         neviem určite napred súdiť: či si budeš môcť vybojovať rozhodujúci vliv na dieťa. Opätujem:
    <span class="emphasis">
     <em>
      vybojovať
     </em>
    </span>
    . A nie je dosť vybojovať si ho, ešte hlavnejšia vec je si
         ho obhájiť, nenaštrbene uhájiť. Bude ti prichodiť viesť pravdepodobne boj, a to proti
         faktorom, ktoré sám nebudeš si vedieť vysvetliť, čo majú v tom za účasť. A boj húževnatý.
         Neupieram, že zvíťazíš, len neviem, či budeš vedieť i
    <span class="emphasis">
     <em>
      zachrániť
     </em>
    </span>
    palmu
         víťazstva. Ty opanuješ pole silou, duševnou prevahou, nepriateľ sa poddá, ale on je
         húževnatý, i falošný — znovu pozdvihne hlavu, aby ťa pripravil o ovocie víťazstva.
         Prestanem hovoriť v metaforách — poviem ti po slovensky: ty budeš mnoho, mnoho musieť
         bojovať v svojom dome, a to proti ženám. Schválne hovorím: proti
    <span class="emphasis">
     <em>
      ženám
     </em>
    </span>
    a nie žene. Lebo všetky ženy, od pani sudcovej až po Tupú spriahnu sa proti tebe, ak
         zbadajú, že sa nehýbeš vo vychodenej koľaji. Ty budeš možno narábať silou, energiou a ony
         ženským ostrovtipom. Teraz si odpovedz sám: trúfaš si zvíťaziť, alebo nie? Teraz mi
         odpovedz ty.“
   </p>
   <p>
    Vošli na verandu, kde divé hrozno hádzalo chladnú tôňu. Sadli na stolice a zamĺkli
         načas.
   </p>
   <p>
    Huba sa usmieval. Bolo mu čudno, na čo vyšli doktorove dizertácie. Skončili sa dosť
         malicherne. Začrel hrozne dohlboka a vylovil strašne smiešnu, malú rybôčku.
   </p>
   <p>
    „Ty sa usmievaš. Napred si sľubuješ víťazstvo. Ty si celkom istý, že na to nepríde, čo
         ja prorokujem. A predsa si už raz podľahol. Raz, čo ja viem. Možno viac ráz, keď ja som
         nevidel…“
   </p>
   <p>
    „A kde, ak smiem prosiť?“
   </p>
   <p>
    Huba sa sám zhrozil, nebol si vedomý nijakej slabosti, ani poklesku… ,Čo zas vypiple?‘
         pýta sa sám seba dychtivo.
   </p>
   <p>
    „Pamätáš odkolon? Ja ho nezabudnem nikdy. Tam podľahol rozum ženskému vrtochu, príroda,
         mater všetkých darov, podľahla umelkárstvu. Vtedy sa pokúsil cudzí vliv vydobyť panstvo v
         tvojom dome a ty si mu ustúpil, môžem povedať, rýchle, bez boja. Vtedy sa otriasla viera
         moja v teba. I ukázali sa mi nebezpečia, ktoré som sa ti pokúsil nastieniť. Priamo ťa
         sterorizovali, že si dopustil urobiť veliký nezmysel.“
   </p>
   <p>
    „Kto by sa nazdal, že odkolon je taký nebezpečný!“ smeje sa Huba. „Veď je to až smiešne
         malicherné!“
   </p>
   <p>
    „Práve preto je i nebezpečné. Takou malou zbrojou vydobyli nad tebou prvé víťazstvo.
         Videl som ja dobre, že neodobruješ, čo sa robí, ale si sa nevzpieral. Prvý raz si
         podľahol…“
   </p>
   <p>
    „A čo! Mal som robiť scénu a v taký moment? Nahliadni, že to bolo nemožné!“
   </p>
   <p>
    „Aha — tu sme! Vidíš prehnanosť ich taktiky? Vybrali si taký okamih, kde je srdce mocne
         rozbúrené najmohutnejšími citmi. Kde je veľkodušné. Hotové ku každej obeti. Hľa, v taký čas
         ťa prepadli a premohli, sám nevieš ako. Ony nerešpektovali svätosť tvojich citov — ba práve
         city tvoje použili za zbraň proti tebe. Pozor, Jano — pozor! Nestalo sa to prvý raz. Ale
         dosť — ide náš najväčší nepriateľ v nebezpečnom zakuklení…“
   </p>
   <p>
    Na prahu domu zjavila sa pani Amália v domácom úbore. Skutočne nebezpečná… Nebezpečná v
         svojej kráse, v svojej milote, a ako kráľovná v dôstoji materskom.
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2507392" name="ftn.id2507392">
        25
       </a>
       ]
      </sup>
      <span class="emphasis">
       <em>
        kneippista
       </em>
      </span>
      — zástanca vodoliečby (sprchami, chodením v rose
               ap.) podľa Sebastiana Kneippa (1821 — 1897), kňaza a prírodného lekára
     </p>
    </div>
    <div class="footnote">
     <p>
      <sup>
       [
       <a class="para" href="#id2504859" name="ftn.id2504859">
        26
       </a>
       ]
      </sup>
      <span class="emphasis">
       <em>
        aleguješ
       </em>
      </span>
      — cituješ, uvádzaš podľa zákona alebo listiny
     </p>
    </div>
    <div class="footnote">
     <p>
      <sup>
       [
       <a class="para" href="#id2504890" name="ftn.id2504890">
        27
       </a>
       ]
      </sup>
      <span class="emphasis">
       <em>
        z malicie
       </em>
      </span>
      (z lat.) — zo zloby (hnevu)
     </p>
    </div>
    <div class="footnote">
     <p>
      <sup>
       [
       <a class="para" href="#id2504901" name="ftn.id2504901">
        28
       </a>
       ]
      </sup>
      <span class="emphasis">
       <em>
        amice
       </em>
      </span>
      (lat.) — priateľu
     </p>
    </div>
    <div class="footnote">
     <p>
      <sup>
       [
       <a class="para" href="#id2504996" name="ftn.id2504996">
        29
       </a>
       ]
      </sup>
      <span class="emphasis">
       <em>
        „Nehaňte mládenectvo!“ napísal by ja báseň, keby mal pero
                  Sládkovičovo
       </em>
      </span>
      — parafráza na Sládkovičovu báseň Nehaňte ľud môj z r.
               1845, vyjadrujúcu veľkú budúcnosť Slovenska
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2505516">
       </a>
       5
      </h2>
     </div>
    </div>
   </div>
   <p>
   </p>
   <p>
   </p>
   <p>
    Nedá sa tajiť, že Huba dlho stál pod vlivom tohto rozhovoru. Akoby mu hlavu prikryl
         železnou čiapkou, tak ho tam čosi tlačilo. Ani v práci nemohol zabudnúť, v akom sa nachodí
         nebezpečí. I zo sna sa vytrhol neraz s bolestnými stony, čo sa mu snívalo, že bojuje s
         deväťhlavovými šarkanmi. I jedlo mu bolo ako otrávené, s opatrnosťou ho kládol do úst. Žene
         sa bál pozrieť úprimne hlboko do očí, aby z nich nevidel vyčuhovať čiernu zradu. Pohľadu na
         svojho buclatého syna sa musel vystríhať, lebo sa mu zdalo, že tento malý tvor je taký
         pekný preto, aby ho tým skorej mohol zničiť, ubiť. Z každého kúta zdala sa mu vyčuhovať
         zrada, posmech, záhuba. Čaká len príhodný okamih, aby ho tým istejšie mohla zahrúžiť.
   </p>
   <p>
    Doktor sa mohol honosiť, že tomuto človeku otrávil nadobro život. Muž, ktorý nič zlého
         nečakal, stal sa podozrievavým. Otvorený inokedy ako dieťa, slepý, stal sa váhavým,
         opatrným. Muž, ktorý videl cieľ života v plnení advokátskej praxe, v ukladaní úspor, teraz
         neraz sa našiel zamyslený nad aktami. Z bieleho ministerského papieru videl hľadieť naň
         čierny bod, ktorý sa obkľučuje kruhami, kruhov koncentricky pribúda, rastú, šíria sa. Sťa
         vlna v jazere, keď hodíš naň kameň. To je osud jeho syna: čierny, záhubný. Nešťastie
         rastie, berie nové, širšie rozmery — a nevidíš nič iné, iba celý papier čierny, sťa čierna,
         otupná noc.
   </p>
   <p>
    Doktor mu je strašný. Keď ho vidí ísť proti sebe, vbehne do druhého domu. Ak ho zazrie
         pred sebou, vlečie sa z nohy na nohu. Ak sa s ním zíde, stisne mu bežne ruku a nedbale
         pozdraví: „Servus Jano, ako sa máš?“ A doloží: „Odpusť, musím do gruntovnej knihy
    <sup>
     [
     <a class="footnote" href="#ftn.id2505600" name="id2505600">
      30
     </a>
     ]
    </sup>
    nanáhlo,“ a beží od neho sťa diabol od svätenej vody. Pre túto príčinu zriekol
         sa i kasína, bo doktor každý deň hrával tam na mrkaní tarok s fyzikusom
    <sup>
     [
     <a class="footnote" href="#ftn.id2505616" name="id2505616">
      31
     </a>
     ]
    </sup>
    a daňovým inšpektorom, pijúc v lete víno s korytnickou vodou. Náš Huba teraz
         vyhľadáva osamelé prechádzky do lesa, alebo ide do poľa pozrieť, čo robí ďatelina, či ju
         treba už kosiť, a či ju zbojníci-paholci nevypásli.
   </p>
   <p>
    Večerom, ak je teplo, sedáva na verande a kúri z velikej štiavnickej pipy pašovaný
         štítnický a číta noviny, ktoré mu posiela kelner z kasína. Ale obyčajne dochodí na posiedky
         starý Ďuro Podubecký, penzionovaný sedriálny sudca
    <sup>
     [
     <a class="footnote" href="#ftn.id2505647" name="id2505647">
      32
     </a>
     ]
    </sup>
    a vlastný ujo pani Amálie. Človek, kedysi vychytený, prvý korteš a nezbedník v
         revolúcii. Kŕmi ho starými históriami a anekdotami, ktoré mu idú ľahko, akoby z rukáva
         sypal. Má prirodzený vtip, samorastlý i nápady celkom svoje. Jeden zo starých typov, ktorý
         nemal sa kedy lektúrou pokaziť.
   </p>
   <p>
    „Ja to nikdy nečítam,“ ukazuje na noviny. „To sú najväčší cigáni. Keď som ja bol proti
         hurbanistom s gardou,
    <sup>
     [
     <a class="footnote" href="#ftn.id2505674" name="id2505674">
      33
     </a>
     ]
    </sup>
    vyšli sme do Podolian. Iba vidíme myjavské kabanice! Gardisti sa naľakali a
         hybaj, peľajú mi, akoby im za pätami horelo. A za nimi, bohuprisám, i kapitán na koni, len
         sa tak za mnou kúrilo. Ha-ha-ha!“ Rozosmial sa starý, ukážuc tri čierne, vystaté zuby a
         trúc si päsťou šedivé fúzy, rozkašľal sa dýchavičným kašľom. „Prišli my do Kostolian, kde
         sa hradská odráža do Sv. Michala (stoličné mesto) a do Humenného. Hopsa, chlapci — kričím
         na nich, var’ vás všetci čerti ženú, vidíte, že nevidno ani jedného hurbana. Čože budeme
         utekať na posmech do Michala, keď sme nikoho nevideli? Viete, že by nám osvietený nedal ani
         pol fierdúnka
    <sup>
     [
     <a class="footnote" href="#ftn.id2505713" name="id2505713">
      34
     </a>
     ]
    </sup>
    oldomáša, keby sme mu takto bez poriadku prihrmeli. Ale ja vám čosi poviem: my
         sa tuto postavíme do doliny a nepustíme nepriateľa ani na piaď, ak by pošiel do Humenného.
         A do Sv. Michala nech skočí tuto Ondro Svrábik a nech povie, že Hurban ide. Nech ho
         nijakovsky nepustia do mesta: nech spália most a nech strieľajú doň z tamtej strany.“ I my
         pekne rúče boli sme do tvrdej noci v doline, upiekli sme troch baranov a nočnou hodinou sme
         sa vplichtili do Sv. Michala. Richtár nespálil most, ale zvolal obec a povedal: „Deti moje,
         čo sa budeme protiviť, keď je raz tak. Poručenobohu, azda nás len nezjedia, keď ich dobre
         obriadime. Nech ženy pririchtujú mäsa, halušiek, nech napražia a dobre obriadia
         nepriateľa.“ I tak urobili, a keď sme my prišli, hurbanisti spali ako ľudia, a i my sme
         išli vo meno božie spať. A o týždeň sa čítalo v novinách, že Ďuro Podubecký, kapitán
         stoličnej gardy, zabránil Hurbanovi priechod z Kostolian do Humenného. Samému mi prišlo
         divno, že som to ja vykonal. Ha-ha-ha!“ A začal rozfukovať čibuk, v ktorom oheň medzitým
         povyhasol. Keď už bol čibuk rozpálený a z neho búchali oblaky dymu dohora, doložil: „Také
         sú noviny. Také. Povedám, cigáni!“
   </p>
   <p>
    Túto históriu Huba už moc ráz počul od starého Podubeckého, ale vždy sa musel smiať.
         Smial sa na jeho spôsobe a na jeho dobrom, srdečnom humore, tom širokom, ktorý už majú iba
         starí, ktorí si ho ničím nemohli pokaziť a najmenej všakovými škrupuľami, ktoré moderného
         človeka zabíjajú.
   </p>
   <p>
    „Vidíte, ujo, také lži o nás každý deň roztrusujú po novinách. Lenže to sú nie také
         nevinné ako táto, ale z nich dýcha najväčšia zloba a nenávisť. Napríklad, že sme my
         nepriatelia krajiny, že sme zradci…“
   </p>
   <p>
    Starý Ďuro pofukuje z čibuka a pozerá, ako z neho obláčky dymu vystupujú a riedia sa a
         tratia vo večernom vzduchu. „To musí tak byť, amice,“ odpovedá celkom vážne, „keď sa vy od
         nich akosi oddeľujete. Vy ste ako z druhého dreva krojení. Čert vás vie, ale na každom
         vidíš, len pozri naň: to je pansláv. Prečo nečušíte, čo sa stariete do nich? Nech si tam
         robia, čo chcú.“
   </p>
   <p>
    „A kto im prekáža? Ale som vari vo výbore stoličnom — vari ich kritizujem? Čuším, kým do
         mňa nikto nezadrie. A predsa!“
   </p>
   <p>
    „Ja som ti povedal, vieš, vtedy. Ty si mal ísť do Ľubinej kortešovať, keď ťa osvietený
         pýtal. Dnes si mohol byť stoličným fiškálom. A čože to bolo? Dva-tri dni vysedieť u
         ľubinského plebána!
    <sup>
     [
     <a class="footnote" href="#ftn.id2505801" name="id2505801">
      35
     </a>
     ]
    </sup>
    Ja som, amice, tri týždne nespával na posteli, vždy osvitol, kde omrkol. Ale ty
         si sa radil tam s tými a tí zakázali. Teraz nech ti oni dajú fiškálstvo!“
   </p>
   <p>
    „A či som ja tým ohrozil krajinu?“
   </p>
   <p>
    „Čerta z pekla — bože, odpusť hriechy!“ zvolal starý Ďuro. „Ale robí zlú krv! A vy
         nemáte politiky: čo na srdci, to na jazyku. Čo koho do toho, čo ja myslím? Druhého
         neprevrátiš, drž to u seba. A ľuďom povedz, čo ti je na osoh. Lebo či je hodno naťahovať sa
         s nimi o malú vec: sťa psi, keď sa naťahujú o črevo. Nech si robí, kto chce, čo chce — mňa
         veru preto hlava nezabolí.“
   </p>
   <p>
    Takéto zásady už neraz počul Huba od svojho uja. A vždy prešiel mlčaním ponad ne. Nemal
         ani vôle, ani sily učiť starého nosiť sa na pevných zásadách. Konečne toto chovanie
         pripadalo mu celkom prirodzeným uňho. Ani opovrhovať v duchu nemôže ním, lebo korení v
         akomsi širokodušnom milovaní pohodlia. A k tomu toto chovanie neprinieslo nikomu najmenšiu
         škodu, lebo takíto ľudia neznajú sa za nič exponovať. Čože, ľahko by bolo pri nich vyžiť a
         konečne i spolupôsobiť s nimi, ale tamvon tí druhí! Aká to rozzúrená čeliadka! Akí tam
         divokí havkáči: len skočiť a driapať zubami.
   </p>
   <p>
    „To by bolo všetko pekne, keby aspoň pokoj dali!“ zvolal Huba rozdráždene. „Ale na každý
         krok ti strežú a hneď lži po novinách. Na čo je to?“
   </p>
   <p>
    „To nik nevie, načo je,“ odpovedá Tomáš. „Tobôž sami nevedia. Ale robia, lebo musia. Kde
         by sa podeli? Skaly neodhryzneš, kameňa sa nenaješ, a každý len papu, papu a ľahko žiť.
         Mnoho nás je, mnoho, čo krajina musí chovať. A moc ich je, čo chcú ľahko žiť. Každý by
         nedbal, lebo je rovnoprávnosť. Kým sme boli pánmi my, žili sme z krajiny my. A teraz by
         nedbal každý. A krajina nemá. Keď som ja išiel do škôl, boli sme štyria študenti zo
         stolice. Nolens volens
    <sup>
     [
     <a class="footnote" href="#ftn.id2505893" name="id2505893">
      36
     </a>
     ]
    </sup>
    musel som ja byť slúžnodvorským, i okresy boli štyri. A teraz ich je možno
         štyridsať lebo päťdesiat. Kde sa to pomestí, toľko čeliadky? Jedni dostanú úrad a tým sa
         papuľa zapchá — druhým klepnú zuby naprázdno: tí pôjdu čertov lapať po novinách a robiť
         nepokoj. Lebo darmo je, jesť sa chce, a čo urobíš, keď nemáš čo položiť do úst. Ja povedám:
         vydať rozkaz, koľko smie chodiť do škôl z každej stolice. A to, čo zvýši, nech kydá hnoj
         doma, alebo nech ide na remeslo. Aspoň by malo poctivý kus chleba a v krajine by bol
         pokoj.“
   </p>
   <p>
    Na takýchto utópiách si starý Ďuro veľmi zakladal. On vôbec na každú príhodu mal podobný
         recept naporúdzi. Huba ho počúval viac z piety, ako jeden z tých starých zjavov, ktoré
         osvetľujú staré, zapadlé, naveky minuté časy.
   </p>
   <p>
    A čo pani Amália? Tá veľmi nerozumela, o čom sa tuná hovorí. Ani ju bárs nezaujímalo.
         Zdá sa jej predsa, že ujo hovorí celkom rozumne. Ťažko jej pochopiť, prečo jej muž nemá v
         sebe ambície. Gizella Kropányi, jej kamarátka, je ženou viceišpána. A jej muž ani nechodil
         do takýchto škôl, ani nemá diplom a Gizelin otec mal panstvo celkom zapustené.
   </p>
   <p>
    Ale to všetko sú len jej najtajnejšie myšlienky. Nech si Miško robí, ako vie, veď i tak
         je dobrý muž a snaží sa zo všetkých síl urobiť ju šťastnou. A ona díva sa spokojno na
         malého Hubu, ako sa rozvaľuje chutne po vankúši a virgá tučnými nohami. A zdá sa jej, že
         tento malý darebák bude sa ešte kedysi na štvorke voziť a deti Gizelly Kropányičky budú
         uňho prosiť o protekciu.
   </p>
   <p>
    I Huba hľadí na malého svojho syna a myslí si v duchu: ,Či i v tvojom živote naskytne sa
         toľko trpkých chvíľ? Či i vtedy budeš odstrkovaný, ponižovaný, osočovaný? A či ty zastihneš
         už druhé časy: tie, že s otvoreným čelom môžeš všade hlásať: ja som Slovák!‘
   </p>
   <p>
    Oprel hlavu o ruku a hľadí na stôl, na ktorom ihrá svetlo lampy, sťaby z neho chcel
         vyčítať budúcnosť.
   </p>
   <p>
    „Eh, poďme spať. Od hôľ začína čerstvo poťahovať,“ vraví starý Ďuro, zberajúc sa. „Aby
         nám do kostí neudrelo…“
   </p>
   <p>
    I celá spoločnosť odobrala sa na odpočinok.
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2505600" name="ftn.id2505600">
        30
       </a>
       ]
      </sup>
      <span class="emphasis">
       <em>
        gruntovná kniha
       </em>
      </span>
      — pozemková kniha
     </p>
    </div>
    <div class="footnote">
     <p>
      <sup>
       [
       <a class="para" href="#id2505616" name="ftn.id2505616">
        31
       </a>
       ]
      </sup>
      <span class="emphasis">
       <em>
        …tarok s fyzikusom
       </em>
      </span>
      — karetnú hru s lekárom
     </p>
    </div>
    <div class="footnote">
     <p>
      <sup>
       [
       <a class="para" href="#id2505647" name="ftn.id2505647">
        32
       </a>
       ]
      </sup>
      <span class="emphasis">
       <em>
        sedriálny sudca
       </em>
      </span>
      — sudca krajského súdu za
               Rakúsko-Uhorska
     </p>
    </div>
    <div class="footnote">
     <p>
      <sup>
       [
       <a class="para" href="#id2505674" name="ftn.id2505674">
        33
       </a>
       ]
      </sup>
      <span class="emphasis">
       <em>
        hurbanistom s gardou
       </em>
      </span>
      — hurbanisti boli stúpenci J. M. Hurbana
               v slovenskom povstaní r. 1848 — 1849; tu garda znamená maďarské vojsko
     </p>
    </div>
    <div class="footnote">
     <p>
      <sup>
       [
       <a class="para" href="#id2505713" name="ftn.id2505713">
        34
       </a>
       ]
      </sup>
      <span class="emphasis">
       <em>
        fierdúnok
       </em>
      </span>
      (z nem.) — pol žajdlíka
     </p>
    </div>
    <div class="footnote">
     <p>
      <sup>
       [
       <a class="para" href="#id2505801" name="ftn.id2505801">
        35
       </a>
       ]
      </sup>
      <span class="emphasis">
       <em>
        plebáň
       </em>
      </span>
      — kňaz
     </p>
    </div>
    <div class="footnote">
     <p>
      <sup>
       [
       <a class="para" href="#id2505893" name="ftn.id2505893">
        36
       </a>
       ]
      </sup>
      <span class="emphasis">
       <em>
        Nolens volens
       </em>
      </span>
      (lat.) — chtiac-nechtiac
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2506001">
       </a>
       6
      </h2>
     </div>
    </div>
   </div>
   <p>
   </p>
   <p>
   </p>
   <p>
    Doktor Ján Krivý dostal veliký, rekomandovaný list. V hrubej obálke bolo toľko spisov,
         sťa v truhlici čarodejovej. Vyťahoval ich jeden po druhom a odkladal na stranu. Boli
         poukladané pod poriadkom, ako litery A, B, C nasledujú. Konečne našiel spis do osmorky
         zložený a začal ho čítať. Spokojná ináč tvár podliala sa rumencom, žily mu v sluchách tĺkli
         napnuté. Prečítal, vydýchol a utrel si čelo, odkladajúc spis ku druhým na stôl.
   </p>
   <p>
    „Žofka — Žofka!“ volá, odchýliac dvere na izbe.
   </p>
   <p>
    Vošla drobná, stará ženička s dobrou, vráskovitou tvárou a zastala pri dverách,
         utierajúc dlane o zásteru.
   </p>
   <p>
    „Tento týždeň prihotujte všetku bielizeň. Na dnes týždeň začne sa pakovať. Ja vo štvrtok
         odídem do Starej Bane.“
   </p>
   <p>
    „Vari sa tam prihodilo dačo! Vari tatko, lebo mama…“ Stará gazdiná hľadí úzkostlivo do
         tváre svojmu pánovi, akoby očakávala dáku smutnú správu. Má svojho pána rada, i bojí sa, že
         dačo mu potkalo rodičov. Zná i jeho rodičov — otec, jednoduchý kováč, ale človek prísny,
         rozumný a dobrý. Mať nie prísna, ale zato nekonečne láskavá. Keď boli navštíviť syna,
         gazdiná sa do nich zaľúbila a oni do nej; teraz prostredníctvom doktora vždycky sa
         pozdravujú.
   </p>
   <p>
    „Nič sa nestalo, čo by sa stalo!“ odpovedá doktor. „Ja idem vo štvrtok navštíviť rodičov
         a zabavím sa tam jeden týždeň. Za ten čas vy všetko spakujete, zriadite a Wiener mi to oddá
         na železnicu. O pätnásť dní už budem v Sedmohradsku.“
    <sup>
     [
     <a class="footnote" href="#ftn.id2578070" name="id2578070">
      37
     </a>
     ]
    </sup>
   </p>
   <p>
    „A čo tam budete robiť?“ pýta sa gazdiná. „Vari ženu…“
   </p>
   <p>
    „Ženu hľadať?“ rozosmial sa doktor. „Čert nespí — a ničoho sa nezariekaj! Ja idem do
         Sedmohradska za lekára do baní na uhlie.“
   </p>
   <p>
    To bola taká veliká novina starej Žofke, že dobrú chvíľu ju jazyk nechcel slúžiť. Hrnulo
         sa naň toľko zúrivých otázok, že jazyk zostal v rozpakoch, ktorú má prvej chytiť pod cepy.
         „Tu skapem!“ To bolo všetko, čo mohla povedať. A len že to mohla vyrieknuť, zaliali ju slzy
         a tečú dolu tvárou voľne, lebo Žofka spustila ruky, držiac medzi nimi zásteru.
   </p>
   <p>
    „Plač numero eins,“
    <sup>
     [
     <a class="footnote" href="#ftn.id2578108" name="id2578108">
      38
     </a>
     ]
    </sup>
    mrmle si doktor a trpko sa usmieva. „Sotva ho bude vo Sv. Michale viac.“ I
         trpkosť rozliala sa mu prsami, i akoby ho čosi nútilo, čím najskorej opustiť toto mesto a
         tiahnuť taďalej za šťastím.
   </p>
   <p>
    „Nuž ale čo vám to zišlo na um, pre pána boha!“ vykríkla Žofka. „Kto vás na to zviedol!
         Veď vám nikde lepšie nebude. Čo vám chybelo? Len sa oženiť! A mohli ste i kosti zložiť
         tuná. Celé mesto sa bude búriť. Veď je toto neslýchaná vec…“ Doktor neodpovedal. Na toto
         všetko bol pripravený už vtedy, keď zadal za miesto banského lekára. Rozvážil on všetko na
         vážkach apatekárskych, a urobil, na ktorú sa mu stranu prevážilo. A keď to raz rozvážil,
         keď sa raz rozhodol, všetko mu bolo ľahostajné.
   </p>
   <p>
    „Akože necháte kvartieľ! Veď ste ho vzali na päť rokov a neminulo rok, čo ste dvere dali
         maľovať i obloky. Vy vonkoncom nemôžete ísť; i v záhrade nedorástlo, iba čo trochu tej
         reďkve a mrkev. Akože by to bolo?“
   </p>
   <p>
    „Musím sa s gazdom vyrovnať. To sa ľahko zariadi. Teraz už len urobte, ako vám kážem.“
   </p>
   <p>
    Stará Žofka čím diaľ rozmýšľa, tým viac prekážok nachodí. Dľa jej súdu urobil doktor
         ohromnú ľahkomyseľnosť. Ba kde podel rozum — nič po nič odísť zo svojho mesta, keď všetko
         mal nadobudnuté, keď sa mu sedelo v teplom. Prečo sa neoženil? Hľa, tento mladý doktor, len
         čo prišiel, oženil sa a dobre, nie mu je treba krížom slamy preložiť. A život by mal
         bezstarostný.
   </p>
   <p>
    Doktor Krivý odišiel rovno k Hubovi. Neboli síce už tak dôverní, ale čosi nútilo ho ísť
         k nemu prvému. Sucho, akoby išlo o vec jednoduchú, každodennú, zdelil mu svoje rozhodnutie.
         Huba si vydýchol. V najtajnejšom kúte srdca cítil akési uľahčenie. ,Hľa, nebude ťa už
         mučiť. Nemáš sa koho ľakať. Nebude ťa mať kto terorizovať. Môžeš sa zariadiť, ako sa ti
         páči. Si slobodný…‘
   </p>
   <p>
    Skoro sa uľakol týchto myšlienok. Veď boli vždy priatelia, a úprimní. A úprimnosti dnes
         tak málo medzi svetom. Nebol spoločník príjemný, ale mohol si sa spustiť, že ti radí
         najlepšie, ako mu srdce káže. Môže byť kto druhý príjemnejší, ale nie úprimnejší,
         svedomitejší.
   </p>
   <p>
    Hľa, i jeho liečil, keď mal zapálenie pľúc. Skočil mu pred oči obraz, ako sedí priateľ
         cez noc pri jeho posteli. I ako raz ho videl sediaceho vo foteli spať. Vtedy sa dosvedčilo
         jeho priateľské srdce. Pozdejšie, pravda, sa zase odcudzili trochu. Aspoň neschádzali sa
         denne. Nekovali plány, neradili sa o každú vec, ktorú mienil podujať jeden, lebo druhý.
         Áno, stalo sa to vtedy, keď sa Huba oženil. Ba čosi prvej. Huba vycítil, že ženba sa nepáči
         doktorovi, bárs o nej nikdy nehovorili. Vôbec v tejto jednej veci nehovorili medzi sebou.
         Jeden, jediný raz padlo pár slov medzi nimi — po velikom stoličnom plese, kde Huba sa
         zblížil pani Amálii tak nápadne, že všetky baby za dva týždne o ničom druhom nehovorili.
         Vtedy i doktor riekol priateľovi: „Mišo, a ty znáš, čo sa hovorí o tebe?“
   </p>
   <p>
    „No?“ Ale vidno, že advokát znal, lebo zatajil sa v ňom dych.
   </p>
   <p>
    „Že si berieš Amáliu Dúbravnickú.“
   </p>
   <p>
    „A čo na tom?“
   </p>
   <p>
    „Nič mimoriadneho, ak nie to, či si si to dobre rozmyslel.“
   </p>
   <p>
    „To značí, že ty si proti tomu!“ riekol Huba podráždený.
   </p>
   <p>
    „To by značilo málo. Ja nemám v tom rozhodujúce slovo. Ba žiadneho slova. Veď i toto ťa
         nepochopiteľne rozdráždilo. Ale moja povinnosť je ešte raz ti povedať: Mišo, dobre si
         rozmysli!“
   </p>
   <p>
    „Ak znáš dačo proti nej, prosím, povedz otvorene. Nie je hodna vari byť mojou ženou?“
   </p>
   <p>
    „Je, ale je nie pre teba. Nie je
    <span class="emphasis">
     <em>
      naša
     </em>
    </span>
    .“
   </p>
   <p>
    „Ty si úzkoprsý!“ rozosmial sa Huba. „Akoby ženino presvedčenie bolo zo žuly! Za dva
         týždne ju premením. Ostatne, ja som nič takého nepozoroval na nej. Jej dom je úplne
         indiferentný. Ja myslím, že ona vôbec nemá presvedčenia: ani nášho, ani protivného. Je
         mladá, ešte sa môže preporodiť…“
   </p>
   <p>
    A o tom už viac nehovorili. Každému napadlo, že doktor nebol svojmu nerozlučnému
         priateľovi ani na veselí. Bolo to síce v jeseni, keď panovalo plno chorôb, ale ani týmto
         nechcela to ospravedlniť verejná mienka. A toto, jediné toto, bolo medzi nimi i ostalo
         naveky. Bývalé priateľstvo nikdy už neožilo.
   </p>
   <p>
    Ale Huba v tomto okamžení zabudol na to. Zajagala sa mu rozpomienka na staré časy, i
         prišlo mu ľúto. Mnoho, mnoho prichodilo mu stratiť. Tak, akoby mu išli podraziť jednu nohu.
   </p>
   <p>
    „A čo ťa to nadišiel za vrtoch!“ oboril sa na priateľa; „ináč sa to ani pomenovať nedá.
         Ja nemôžem nájsť jediného dôvodu za toto rozhodnutie. Toto mi je ohromný rébus, nad ktorým
         rozum stojí.“
   </p>
   <p>
    „Ja mám dôvody a, vidí sa mi, celkom rozumné dôvody. Predovšetkým starosť o budúcnosť.
         Vidím, že teraz stojí na slabých nohách: moja povinnosť je postaviť ju na pevný základ.“
   </p>
   <p>
    „Ty predsa si večne tu zabezpečený. Vždy vyrobíš svoj kus chleba.“
   </p>
   <p>
    „To je otázka. Doktor, keď ostarie, najlepšie nech zatvorí svoj krám. Málo sa ich udrží
         na površí. Pod záplavou nového podrostu obyčajne sa utopia starí veteráni. To je sudba, a
         či prirodzená logika udalostí, odôvodnená Darwinovou teóriou.
    <sup>
     [
     <a class="footnote" href="#ftn.id2578340" name="id2578340">
      39
     </a>
     ]
    </sup>
    A kam potom? Nemôžem nasilu zvať k sebe pacientov. A druhý dôvod: ja chcem byť
         neodvislý.“
   </p>
   <p>
    Huba zalomil rukami. „Čo to hovoríš, človeče! Kto je viac neodvislý, ako privátny
         lekár?“
   </p>
   <p>
    „Tak sa zdá, ale zdanie klame. Je neodvislý, ale odvisí od každého. Keď by chcel uhájiť
         svoju neodvislosť, stratil by pacientov, ako mnoho ráz sa mi prihodilo. I najnovšie, ako mi
         došiel konkurent.“
   </p>
   <p>
    „Ty sa len nejdeš ľakať konkurencie!“ zvolal Huba.
   </p>
   <p>
    „No — možno nie, kým sa pohybuje na poli vedy, alebo, recme, medicíny. Ale čo! Keď máš i
         takých figliarov, čo ju zatisnú na druhé pole, napríklad na spoločenské. To ja nemôžem za
         nimi, bratku. Tam sa ja radšej poddám. A tu vidíš, i poddávam sa. Ustupujem.“
   </p>
   <p>
    „Ale ustupuješ včas — pred bitkou. Ako je to?“
   </p>
   <p>
    „V tomto prípade lepšie je včas, ako pozde. Teraz je ústup čestný a pozdejšie mohol by
         byť hanebný… Ja vidím už teraz symptómy možnej svojej porážky, preto ustupujem. Len netaj,
         a nehnevaj sa. Ty si mi priateľ a ťažko si ma niesol. Pripadalo ti, že ťa chcem otročiť,
         pripraviť o vlastnú slobodu. Len vyznaj: bol som ti nepohodlným. Možno si ma sám v sebe
         hľadel ospravedlniť, ale to si ty, priateľ. Druhý ma mohol odsúdiť i odcudziť sa mi. I
         fakticky sa všetci zmiatli, keď videli rozdiel medzi mnou, starým medveďom a mladým
         švihákom — hladkým, príjemným. A väčšina sú už na skoku, odtrhnúť sa mi z povrázku a
         preskočiť do druhého košiara…“
   </p>
   <p>
    „Ja som istý, že v mnohých oboroch ťa mladý nahradiť nebude môcť. Odídeš ty — bude
         musieť prísť druhý. Ty by si vždy bol zabezpečený pred tou možnosťou, ktorú ty už dnes
         vidíš.“
   </p>
   <p>
    „Nie — ja chcem byť neodvislý. Ja chcem mať istý kruh, nad ktorého zdravím bdiem ja sám.
         Ja nechcem nikdy prekášať na cudzom záhone, ale netrpím, aby druhý na môj prišiel sa
         brodiť. A preto beriem stanicu, kde tritisíc ľudí budem liečiť jediný ja a nikto druhý. Ja
         sám sa chcem trudiť a sám chcem mať i odmenu. Ani o to, ani o toto s nikým sa nemôžem
         deliť. Vôbec ťažko je všetko porozkladať, ale ako to ja mám v hlave — ja som celkom rozumne
         urobil, že som vzal túto stanicu.“
   </p>
   <p>
    Od tohoto dňa Huba i doktor stali sa zas starými priateľmi. Čo bolo medzi nimi, v pravom
         zmysle slova bolo pochované, zabudnuté. Huba čítal každý deň úzkostlive, o koľko menej bude
         žiť s priateľom. To isté bolo i s druhými. Všetky kruhy, ktoré už-už bočili od neho, zhúkli
         sa okolo neho. On sa zase stal strediskom, zase bol na tom mieste, ktoré dosiaľ zaujímal, a
         začal ho málo — pomálu utrácať. Zase chodilo jeho meno z úst do úst a všade spomínané s
         povďakom, láskou i rešpektom.
   </p>
   <p>
    Keď odchodil na koči, sprevádzaný Hubom, utrel slzu, ktorá mu vypadla. Huba s výčitkou
         pozrel naňho, sťaby mu riekol: „Vidíš, nebolo to treba.“
   </p>
   <p>
    A doktor odpovedá: „Bolí, bolí — ale je na osoh.“
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2578070" name="ftn.id2578070">
        37
       </a>
       ]
      </sup>
      <span class="emphasis">
       <em>
        Sedmohradsko
       </em>
      </span>
      — krajina v bývalom Uhorsku, dnes patriaca
               Rumunsku
     </p>
    </div>
    <div class="footnote">
     <p>
      <sup>
       [
       <a class="para" href="#id2578108" name="ftn.id2578108">
        38
       </a>
       ]
      </sup>
      <span class="emphasis">
       <em>
        numero eins
       </em>
      </span>
      (nem.) — číslo jeden
     </p>
    </div>
    <div class="footnote">
     <p>
      <sup>
       [
       <a class="para" href="#id2578340" name="ftn.id2578340">
        39
       </a>
       ]
      </sup>
      <span class="emphasis">
       <em>
        Darwinova teória
       </em>
      </span>
      — Darwinova vývinová teória, podľa ktorej sa
               v prírode všetky druhy rastlín a živočíchov ustavične menia a vyvíjajú prirodzeným
               výberom
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2578481">
       </a>
       7
      </h2>
     </div>
    </div>
   </div>
   <p>
   </p>
   <p>
   </p>
   <p>
    Emil Huba stal sa chlapcom celkom rozumným. „Už všetko rozumie — všetko!“ zvolala neraz
         šťastná mať vo vytržení. A otec sa usmieva, keď čuje naň pochvaly zo všetkých strán.
   </p>
   <p>
    „Telo ani remeň!“ chvália ho staré ženy, ktoré Hubovi záhradu obrábajú, chytajúc ho
         kde-kade a mačkajúc rukami.
   </p>
   <p>
    „Ruky ani váľky!“ chváli ho druhá.
   </p>
   <p>
    „Chlapec ani dubec!“ doloží tretia.
   </p>
   <p>
    „Nikto by nepovedal, že má niže roka!“ vraví tretia.
   </p>
   <p>
    Vôbec jedna licituje nad druhú, menovite večierkom, keď pán a pani sedia na verande a po
         stole sa rozvaľuje malý Emil.
   </p>
   <p>
    ,Musí byť na ňom čosi neobyčajného,‘ myslí si Huba, ,Každý ho obdivuje, každý!‘
   </p>
   <p>
    A kde by nie! Chlapčisko nechce sa už varovať na obyčajný spôsob, ležiačky. Hneď a hneď
         dvíha hlavu dohora, i ruky vyťahuje spod povoja. „Vskutku, rozumie už, ako mu je lepšie,“
         poučuje ženu svoju advokát. Tu i tu chytí ho za ruky a dvíha dohora. Chlapec staví jednu
         nohu pekne ku druhej, a pravou i dupne, sťaby chcel tancovať. „Čochvíľa sa vám pustí na
         nohy!“ poučuje ho pani Kramerka. „Nezviete ani, iba keď bude behať po dome.“
   </p>
   <p>
    „No do tých čias plno vody ujde,“ pochybuje otec.
   </p>
   <p>
    Zato rukami zná veľmi dobre vládať. Božechráň postaviť pred neho lampu lebo sviečku.
         Hneď ju uchytí a vyvalí. Lyžičku zná držať v ruke i vložiť do úst — pravda, rukoväťou, a
         nie pravým koncom. Kúpili mu hrkálky, na jednom konci všakovak cifrované a v rukoväti
         zasadený koreň fialkový. Slúži na to, aby dieťa mohlo si ním ďasná trieť. Takýchto hrkaliek
         celá zbierka povaľuje sa po izbách: sčiastky polámané, sčiastky pokrkvané. Čo je chybné,
         odloží sa nabok a nadobudne sa nové. „Mohli by ste to všetko zobrať a darovať óvode,“
    <sup>
     [
     <a class="footnote" href="#ftn.id2578577" name="id2578577">
      40
     </a>
     ]
    </sup>
    smeje sa Huba. „O všetko ma prinesiete tými hračkami.“
   </p>
   <p>
    Ale to nebola výčitka. Veď on sám, keď ide náhodou do mesta, napr. do Pešti lebo
         Prešporku, donesie toho domov strach boží.
   </p>
   <p>
    „Nech sa baví, figliar!“ a štípe ho do buclatej tváre. Áno, čo všetko by on vykonal za
         neho! Napr. už od dvoch mesiacov nefajčí britaniky,
    <sup>
     [
     <a class="footnote" href="#ftn.id2578604" name="id2578604">
      41
     </a>
     ]
    </sup>
    ale obyčajné kuby. A to kvôli synovi: ,aby mu všetko neprefajčil‘, tak neraz si
         myslí. Aká to obeť, môže oceniť iba ten, kto bol nútený fajčiť tzv. kuby.
   </p>
   <p>
    Ale kde by nie, keď zjavne vidí, ako dieťa sa ťahá k nemu. Keď ho vezme na ruky, to hneď
         vojde otcovi do brady a vidno, že by chcelo mu ju podrmať. „Všetko rozumie,“ smeje sa otec
         a išiel by ho najradšej zjesť. „Aká to radosť, kto odchová zdarné deti,“ myslí si a to v
         presvedčení, že on ich už odchoval.
   </p>
   <p>
    Malý Emil opanoval všetko, celý dom okolo neho sa krúti. Emko pýta na štrimfličky, Emko
         sa idú prejsť, Emkovi je zima, Emko vás volá na obed, Emkovi sa drieme…“ Vôbec všetko robí
         sa prostredníctvom Emka. Ani muž nevolá ženu ako kedysi: duša, dušička, ženička, poklad,
         atď., ale jednoducho mama, mamička, mamúlik. Ona jeho tiež prestala zvať menom, alebo iným
         vybásneným názvom. Zostalo mu: apa, apko, papa, tato, tatko, tatúlik a papúlik. Šatstva má
         dostatok náš Emko. Keby ste videli jeho košele, reklíky, čepčeky, povoje, pančuchy,
         vankúše, obliečočky — vôbec jeho celú garderóbu, zadivili by ste sa, ba zhrozili, čo všetko
         potrebuje malé dieťa. Pani Amália venovala mu jeden oddiel v šifonéri, ale ten už čochvíľa
         bude preplnený. Lebo ona nikdy neodpočinie. Vždy pracuje a vždy za malého Emilka. Má
         všetko, čo potrebuje nateraz, ale i čo bude potrebovať nabudúce. Už i mikroskopické gätky
         sa tam skvejú z bieleho šifónu.
   </p>
   <p>
    „Keď vám je len zdravý,“ hovorí pani Kramerka. „Nikto nepodstúpil s deťmi toľko čo ja.
         Od malička chorie každé: musíš sa oň so smrťou takrečeno prať. Aspoň, chvalabohu, žijú
         všetky.“
   </p>
   <p>
    Iba raz sa rozniesol chýr, že v neďalekej dedine vypukli kiahne. Pani Amália ostala ako
         stĺp a jej muž hneď bežal k domácemu lekárovi, ktorým sa stal po Krivom pán dr. Kopácsy. I
         dr. Kopácsy doniesol lymfu,
    <sup>
     [
     <a class="footnote" href="#ftn.id2578684" name="id2578684">
      42
     </a>
     ]
    </sup>
    direktne z Viedne objednanú, a zaštepil mladému pánovi kiahne. A nielen jemu,
         ale i pani Amálii, ba i Hubovi. Akosi začali sa triasť o svoj život, čo mali syna. Táto
         udalosť uviedla prvú disharmóniu do života nášho hrdinu. A pani Amália dve noci strávila
         nad jeho kolískou, umierajúc strachom, že ho horúčka spáli na uhoľ. Za to bola im veliká
         odmena, keď sa kiahne pekne zahojili a syn bol zaistený, že ho táto mrzká choroba nezohaví.
   </p>
   <p>
    Ale darmo je, nezostalo toto bez ďalších následkov. Ruže na líčkach Milošových trochu
         pobledli, i pod očima naskočili mu zlovestné modré podkovy.
   </p>
   <p>
    „Čože mu je?“ pýta sa pani sudcová. „Akosi vám padlo. Nebodaj sa mlieko dojke
         preskočilo.“
   </p>
   <p>
    Začalo hneď vyšetrovanie proti dojke: čo jedáva, ako jedáva, čo robí, či neprestýda, či
         nemyslí na svoju domovinu, či nezanedbáva svojho zverenca. Jej život nebol hoden závidenia.
         Začali na ňu dohliadať, špehovať na každom kroku. Dojka čosi zvetrila, i prestrašila sa, že
         príde o službu nemilobohu.
   </p>
   <p>
    Dojka nevedela rady. Tu jej zišlo na um, ako si ona líca farbila, kým bola dievkou.
         Ihneď si zaopatrila hlinku a pomaľovala líca Miloškovi. Efekt bol neobyčajný. Páni sa
         uspokojili, že Miloško je zase „červený ako ruža“ a dojku prestali preháňať. Ale ani toto
         šťastie nepotrvalo dlho. Na líčkach začali naskakovať pupenčeky, ktoré pozdejšie zvodnateli
         a na nich sadla chrasta. Tým spôsobom zachrastaveli líčka a na doktora zle-nedobre, že
         volaný zahorúca, neprekazil chrasty. Chudák doktor písal recepty pilne na vodičky, na
         mastičky: príroda je bezohľadne ukrutná — obyčajne musí skončiť dielo, ktoré započala.
         Menovite keď na Miloškovi probovali svoje umenie nielen lekár, ale i pani sudcová, i všetky
         panie, ktoré chodili do domu. Ba i ženičky, čo prišli predávať maslo, vajcia, hafury,
    <sup>
     [
     <a class="footnote" href="#ftn.id2578768" name="id2578768">
      43
     </a>
     ]
    </sup>
    maliny, kuratá, kačky — vôbec kdektorá žena poradila svoj liek proti týmto
         chrastám. Nie divu, že sa rozjedali ďalej, menovite keď i mladý pán ich škrabal, čím len
         mohol.
   </p>
   <p>
    Lekár dávno prestal navštevovať mladého pacienta; zdá sa, spozoroval, že pani Amália
         medicíny jeho vylieva na dvor. Na šťastie prišla akási žena a poradila prikladať tenké
         kolieska zo surovej švábky a na noc mastiť chrasty čistým medom. Pod touto medicínou začali
         sa chrasty sušiť, už či samy od seba, či od medicíny — a dr. Kopácsy prišiel celkom o
         autoritu. Ženička nielen víťazstvo odniesla nad jeho vedou, ale novú-novučičkú piatku,
         ktorú jej sama pani Amália vtisla do dlane.
   </p>
   <p>
    Bohužiaľ, tým je nie skončené utrpenie Miloškovo. Zasa začal polihovať, i zase ho
         prikvačila horúčka. Uzniesli sa panie na tom, že sú to „zuby“. I lekára pripustili k slovu,
         ale môže sa povedať, že jeho slovo v tej porade vážilo najmenej. Dozvedel sa o kašičkách
         všakových, i zakázal ich dávať ďalej, odkážuc pacienta výlučne na prsia.
   </p>
   <p>
    „Akože dopustíš ešte väčšmi oslabiť dieťa!“ dohovára pani sudcová. „Dieťa už potrebuje
         čo-to mocnejšieho. Kdeže by sa ono mohlo obísť pri prsiach! Horúčka prejde, keď sa zuby
         prerežú.“
   </p>
   <p>
    I tak sa prerezali zuby, ale Miloškovi zostala malá behačka. Horúčka síce prestala, ale
         junák už nebol taký veselý, ani nohami tak veľmi nevirgal, keď ho rozvili. Napchávali ho
         kasičkami, ani jelito — iba úžitku nebolo znať na ňom žiadneho. Na stehnách mu odvisli
         kapsy kože — sadlo, horko-ťažko nagazdované sa spod nej všetko vytratilo. Spomínalo sa
         všeličo, ba pani sudcová spomenula i „úrek“ i „porobeninu“. Nešťastní rodičia s úžasom
         pozorovali, že dieťa zo dňa na deň sa tratí.
   </p>
   <p>
    Koľko ráz prekliali doktora! Neposlúchli ani jednu jeho radu, ale zato jemu pripísali
         všetko nešťastie. Ba i on sám sa zmiatol, neznal, na čom je, keď zjavne musel nahliadnuť,
         že pod jeho rukou dieťa navidomoči hynie. Stratil istotu, dôveru vo svoju vedu a začalo sa
         habkanie na všetky strany a — čo je hlavné, bez výsledku.
   </p>
   <p>
    Zuby z väčšiny sa prerezali a behačka nemohla sa nadobro zastaviť. Medicíny išli z
         väčšej čiastky všetky oblokom, doktor ostal v očiach rodičov najneschopnejším ignorantom. V
         tom zase nadarila sa akási ženička, čo predávala brusnice a tá vyrozprávala, ako tam a tam
         dieťa justík takto schlo a hynulo. I dobre, lebo nebárs, prišiel žobrák a ten poradil to a
         to. A dieťa ani čoby zas cápkal naň, počalo rásť a tučnieť.
   </p>
   <p>
    Čo nevykoná prestrašená mať? Prepustila dojku a mladého pána chytila na kozie mlieko.
         Nič iné mu dávať nedala. A hľa, chlapec začal sa po troške zberať, i sadla i mäsa naberať
         na seba.
   </p>
   <p>
    „Vidíš, čo ti vedia doktori!“ hromžila pani sudcová. „On ho chcel chytiť na dojkino
         mlieko a teraz vidíš — nič iné mu neškodilo, ako ono. Len ich slúchaj, ako by ti dieťa
         zakopali!“
   </p>
   <p>
    No nebezpečia už nebolo. Ona už dávno prestala veriť doktorovi. A aby ho čím menej
         musela vídať v svojom dome, začala radšej sama dohliadať si na dieťa. Konečne je vždy
         rozumnejšie chrániť ho, aby neochorelo, než volať lekárov, keď raz ochorie. A známa vec, že
         najnebezpečnejšie je nastydnúť. Preto vynakladala všetko, aby ho od nastydnutia chránila.
         Našila mu teplých šatočiek, reklíkov, povojov vlnených i flanelových a tak ho držala, ako v
         bavlnke. Vynášala ho von iba keď slnce hrialo a ani lístok sa nehýbal. Obloky otvorila
         málokedy, i to najprv syna vo vozíčku pozakrývala. A predsa ani Huba, ani žena neboli si
         istí. Na druhé nemysleli — vždy len na Emilka. A ustavične so strachom.
   </p>
   <p>
    „Ako je to?“ tuží sa Huba starému Ďorďovi Podubeckému, keď sedeli zas na verande pri
         fajočke. „Ja som sa tak tešil, keď sa mi narodil syn. Dobre som z rozumu nepodstúpil od
         radosti. Videlo sa mi, že mi padlo kus zlata do ruky. A teraz tá radosť tak sa premenila…“
   </p>
   <p>
    „Vari si ho zunoval, toho škreklúňa,“ smeje sa starý. „To, amice, kým privykneš. Bude
         druhé, tretie… naučíš sa spať i keď všetci odrazu počnú muziku. Otec je ako vojak: v prvom
         ohni nemá pokoja a v druhom, treťom — to ani nepripustí k srdcu. Ja nikdy som sa neplietol
         do toho. Nech si riadi žena takú háveď. Ženská je na to ako stvorená. Tak ani ty — nech
         Amálka…“
   </p>
   <p>
    „Áno, vám je ľahko. Ale my! Koľko sa natrasieme od strachu, že ochorie. Vidí sa mi, že
         spadol. Nenie taký, ako býval. Čo myslíte vy, ujo?“
   </p>
   <p>
    „Ja sa ti do toho nerozumiem. Ale ak badáš dačo, zavolaj doktora. On nech povie. To je
         jeho remeslo. Ale ja myslím, že vy ste oba stratili rozum. Ešte neviete, ako, čo. Najradšej
         mať v dome dáku skúsenú ženskú. Nech tá ho vezme do ferheľu. Ak má žiť, nechže žije: ak mu
         je súdeno ináč — vy ho tu nezadržíte. To je môj rozsudok, ak chceš vedieť.“
   </p>
   <p>
    „Súdenô ináč — súdenô ináč,“ hučalo mu v hlave. „Čo môže byť súdenô? Či sám človek
         nemôže vplývať na sudbu? Načo má teda svoj rozum, keď by nemohol napred vidieť, kde je zlo
         a vyhnúť mu? Súdenô ináč! To nemôže byť iba fráza, to je výmysel ľudský. To si vymysleli
         ľudia, aby mohli zvaliť svoju vinu na sudbu. Zvláštno, že privlastňujú sebe zásluhu, keď im
         ide dobre: ale keď sa obráti na zlo, zaraz sudba. Na svoje chyby sa zabúda!“
   </p>
   <p>
    „A už ty hovor, čo chceš — ty nevykeruješ pred tým, čo ťa čaká. To ti ja povedám. A ty
         ho drž v hodvábe a ulož do zlatej kolísky a rob, čo len chceš a umrie ti, ak je to raz
         súdeno. Lebo ja neznám! Čo ty môžeš osožiť, ako predísť! To by boháči vôbec neumierali,
         lebo môžu sa chrániť. A ešte ty! Veď sa ty nerozumieš do toho a chceš sa brániť. Povedám,
         vám je treba skúsená žena, nech ona diriguje chlapca. Tá môže čo-to urobiť — ale vy!“
   </p>
   <p>
    Huba sa zamyslel. Musel dať ujovi za pravdu. Veď on sa nikde neučil, ako treba
         zaobchodiť s deťmi. A Amálka ani tak. Má síce akúsi knihu, i riadi sa dľa knihy — v čom sa
         riadi. Ale knihe nemožno vyhovieť. Tam ti stojí: škodno je chodiť, škodno je ležať, škodno
         je stáť, škodno je na úvetrí, škodno sa ukryť pred vetrom — vôbec, čo robiť, všetko je
         škodno. Nuž čo budeš potom už robiť? Presvedčíš sa, že najlepšie spustiť sa na vlastný
         rozum a vlastný úsudok. Ale odkiaľ vezmeš úsudok, keď veci nerozumieš ani mak! Skutočne
         nemožno sa zaobísť bez vyskúsenej, spoľahlivej ženskej. Len kde ju nájsť!
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2578577" name="ftn.id2578577">
        40
       </a>
       ]
      </sup>
      <span class="emphasis">
       <em>
        „óvoda“
       </em>
      </span>
      (maď.) — materská škola, detská škôlka
     </p>
    </div>
    <div class="footnote">
     <p>
      <sup>
       [
       <a class="para" href="#id2578604" name="ftn.id2578604">
        41
       </a>
       ]
      </sup>
      <span class="emphasis">
       <em>
        britaniky… kuby
       </em>
      </span>
      — druhy cigár
     </p>
    </div>
    <div class="footnote">
     <p>
      <sup>
       [
       <a class="para" href="#id2578684" name="ftn.id2578684">
        42
       </a>
       ]
      </sup>
      <span class="emphasis">
       <em>
        lympha
       </em>
      </span>
      — látka na očkovanie
     </p>
    </div>
    <div class="footnote">
     <p>
      <sup>
       [
       <a class="para" href="#id2578768" name="ftn.id2578768">
        43
       </a>
       ]
      </sup>
      <span class="emphasis">
       <em>
        hafury
       </em>
      </span>
      (nár.) — čučoriedky
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2579035">
       </a>
       8
      </h2>
     </div>
    </div>
   </div>
   <p>
   </p>
   <p>
   </p>
   <p>
    Michal Huba ihneď, keď sa oženil, rozdelil svoje hospodárstvo na dve dŕžavy. On si to
         hneď tak rozmeral, bo tento poriadok našiel i v druhých, dobre zariadených domoch. Žene
         platil týždňový tribút,
    <sup>
     [
     <a class="footnote" href="#ftn.id2579057" name="id2579057">
      44
     </a>
     ]
    </sup>
    z ktorého musela zaokryť domáce drobné výdavky. V tom jej pustil celkom voľnú
         ruku, nech hospodári, ako sama vie. Pre seba zanechal jedine starosti o kanceláriu a hneď
         spočiatku vytkol si za hlavnú zásadu chrániť svoju kanceláriu pred ženským vlivom. Toho
         vlivu ponechal iba toľko, že dary — ktoré obyčajne spadali do kuchynskej sféry — neprijímal
         osobne on, ale vždy odkázal klientov na svoju ženu, tým i ratoval pred obecenstvom dekórum,
    <sup>
     [
     <a class="footnote" href="#ftn.id2579077" name="id2579077">
      45
     </a>
     ]
    </sup>
    i seba sprostil márnych ceremónií s odovzdávaním do kuchyne, čo do kuchyne
         patrilo. Tak behom pol druha roka vyvinul sa vzorný poriadok v jeho dome. Stránky šetrili
         jedna druhú — jedna druhej nikdy nezasiahla do právomoci. Ale keď sa narodil syn, tu už
         prišlo ťažko vynájsť dákysi modus vivendi.
    <sup>
     [
     <a class="footnote" href="#ftn.id2579097" name="id2579097">
      46
     </a>
     ]
    </sup>
    Nemá priamych dôkazov, komu on náleží — otcovi, či materi. Nasledovne nezná,
         kto má vlastne viesť syna: otec a či mať. Dakoľko ráz prišla mu vôľa jednu-druhú vec
         nadhodiť, čo sa mu nepáčilo, ale urobil to vždy s akýmsi strachom, že naruší ženine práva.
         Konečne sa ustálil na tom, že nebude sa vôbec miešať do Emilka: jedine sa postará, aby mu
         nechybovalo ničoho.
   </p>
   <p>
    „V Sparte tiež zverili deti materi, kým boli malé. To je prirodzený vychovávateľ.“
         Jedine keď malý ochorel, bol i on vtiahnutý do porady, ale vždy len s poradným votumom.
    <sup>
     [
     <a class="footnote" href="#ftn.id2579124" name="id2579124">
      47
     </a>
     ]
    </sup>
    Rozhodnutie a prevedenie všetkých mier proti chorobe atď., ponechala Amálka
         sebe, pravda, vždy sa poradila najprv s pani sudcovou a verejnou notárkou.
   </p>
   <p>
    Ako sme spozorovali, mladému pánovi pri tomto spôsobe života nevodilo sa najlepšie.
         Najprv Huba sám nosil dlho úmysel v srdci, že nahovorí ženu, aby k chlapcovi pozvala
         skúsenú ženskú. Dlho mu akosi nešlo od ruky predložiť taký návrh svojej žene. Ale konečne
         na Štedrý večer, pod skvelým stromkom, keď pani Amália bola v dobrej nálade, zveril sa jej,
         čo ho omína.
   </p>
   <p>
    „Ako hovorím, ty potrebuješ pomoc, mamúlik,“ šepká jej, držiac ju nežne okolo pása. „I
         dom, i kuchyňa — to je mnoho na jednej hlave.“
   </p>
   <p>
    „Len povedz rovno, apúlik, čosi sa ti nezvidelo,“ odpovedá ona, chladno hľadiac naňho.
         „Ja viem, že si s čímsi nespokojný. Len keby raz vedela, s čím.“
   </p>
   <p>
    „Ale, mamička!“
   </p>
   <p>
    „Nie — nie!“ zvolala ona. „Ty si nie, akoby povedala, onô, aufrichtig.
    <sup>
     [
     <a class="footnote" href="#ftn.id2579174" name="id2579174">
      48
     </a>
     ]
    </sup>
    Ja som to už dávno zmerkovala. Prečo je to, apuško? Vari sa hneváš?“
   </p>
   <p>
    „Ná — tu máš zase!“ bráni sa on.
   </p>
   <p>
    „No, len povedz! Ani včera si nič nepovedal a omáčka bola prismudnutá. A tak si sa
         silou-mocou mal do nej. Iba keď okoštujem ju a vidím, že tá omáčka je vonkoncom nanič.
         Vidíš, to ma veľmi, veľmi, ako sa to povie… Nuž nemala som celú noc pokoja preto.“
   </p>
   <p>
    „Pre omáčku!“ zvolal on.
   </p>
   <p>
    „Nie, ale že ty nič nepovieš. Potom ani neviem, ako ti toto — ulahodiť. Ja sa celá skonfundujem
    <sup>
     [
     <a class="footnote" href="#ftn.id2579207" name="id2579207">
      49
     </a>
     ]
    </sup>
    a všetko mi letí z ruky. Vidíš, teraz už vonkoncom nebudem si istá, lebo
         neviem, čo sa ti nepáči.“
   </p>
   <p>
    „Ale mamúlik, všetko sa mi páči!“
   </p>
   <p>
    „Tak prečo chceš druhú ženskú, keď sa ti páči. Musím byť v čomsi nedostatočná…“
   </p>
   <p>
    „Nieže, nie, mamička! Kto ti to nahovoril zase. Ja len preto, že máš mnoho na hlave — na
         tejto malej, sebevoľnej hlave.“ S tým pritisol jej hlavu k prsiam a hladí ju po nej.
         „Jedine preto! A či by nebol hriech, aby táto hlava pred časom ošedivela, tvár zvädla. A
         keď to nemusí byť. Veď tamten malý zapliak ti dá viac roboty, než celý dom, kde by si to ty
         mohla všetko zmôcť! Preto som ti nadštrkol. A ty hneď navymýšľaš, ty, ty…“
   </p>
   <p>
    Pani Amália sa zamyslela. Vidno, nepočúva bárs, čo pán manžel — ako sa očíšťa. Jej krúti
         v hlave, prečo je nespokojný. Nevďačník! Hľa, to všetko značí tá jeho zamyslenosť. Oddávna
         on lámal na tom hlavu. Bohzná, čo sa tajne namučil. Teraz konečne sa prezradil.
   </p>
   <p>
    A spočiatku aký bol! Ona chcela zavolať tetku na dva týždne, hneď v prvom polroku po
         svadbe, ako on vykrúcal. „Nerob to, duša — nech budeme sami. Ako nám je samým dvom dobre.
         Čože nám treba ešte veselosti?“ Hľa, ako sa zmenil. Nevďačník! Teraz mu je s ňou otupno,
         keď je sama. Chcel by jej zaopatriť pomoc. Dobre vie ona, akú by chcel doviesť „pomoc“ do
         domu. Snáď takú, ako verejný notár. „Spoločnicu“ — vraj — žene. Áno, spoločnicu, aby všetko
         bolo „spoločné“ v rodine, i radosti i žalosti a menovite radosti.
   </p>
   <p>
    Huba viac túto záležitosť nespomenul pred ženou. Pobadal, čo za dojem urobilo na ňu. Bál
         sa, že to privedie roztržku.
   </p>
   <p>
    Veľmi sa začudoval, keď po Troch kráľoch v takú dôvernú chvíľu sama počala: „I ja vidím,
         že nemôžem sa zaobísť bez pomoci. Najlepšie, keby sme zavolali dáku skúsenú ženskú.“
   </p>
   <p>
    On neodpovedal. Bál sa, že ho podchytáva.
   </p>
   <p>
    „Alebo sa ti zas nepáči,“ — dodievala doň. „Vari ťa už prešla — ako sa to povie — launa?“
    <sup>
     [
     <a class="footnote" href="#ftn.id2579316" name="id2579316">
      50
     </a>
     ]
    </sup>
   </p>
   <p>
    „Ja som už raz pohorel s touto vecou. Nedbal by, aby nepohorel zase.“
   </p>
   <p>
    „Ako pohorel? Čo myslíš…“
   </p>
   <p>
    „Tak, že si sa ty nahnevala a zasypala ma výčitkami. A ty znáš moje úmysly, i znáš, komu
         na dobro boli. Ja som len rád, že i ty sama nahliadaš, že neboli urážlivé.“
   </p>
   <p>
    „Ale toto je zase urážlivé pre mňa!“ vzplanula ona. „Ja plním tvoju vôľu a ty mi
         neuznáš, ešte ma urážaš.“
   </p>
   <p>
    „Ale, mamička, ako to môžeš povedať!“
   </p>
   <p>
    Zase sa strhla medzi nimi šarvátka, v ktorej, ako vždy, podľahol pán manžel. Menom
         manželskej nežnosti ustúpil slabšej stránke z bojišťa. Resumé celej hádky bolo: „Ale,
         mamička, zariaď si to ty, ako vieš. Ja budem so všetkým spokojný…“
   </p>
   <p>
    Prešlo dakoľko týždňov, i fašiangy prešumeli. V prvý týždeň pôstu zas prišla reč na
         tento predmet.
   </p>
   <p>
    „Koho by si ty myslel, tatúlik, za tú pomoc?“
   </p>
   <p>
    „Ja?“ zadivil sa on. „Ja som nad tým veľmi nerozmýšľal. A čo ja môžem rozsúdiť, keď
         neznám ani jednu.“
   </p>
   <p>
    ,Ako sa vie pretvarovať!‘ myslí ona. ,Počkaj, pomôžem ti ja.‘ I doložila: „Ja by myslela
         Ľudmilu Pekárovskú.“ Vhĺbila doň svoje tmavomodré oči, sťaby mu chcela na dne duše čítať.
   </p>
   <p>
    Ľudmila Pekárovská je slečna, s ktorou sa ako mládenec ešte na divadlách ochotníckych
         dobre zabával. Ba na jednom výlete zblížili sa dosť značne. Vymenili boli i fotografie. Ale
         ten pomer zanikol sám od seba akosi, ako keď sa stratí rieka v piesku. Nebol založený na
         „reálnom“ podklade.
   </p>
   <p>
    Zbledol a zas naskočil mu rumenec na líce. Tak ho prekvapila táto nezvyčajná reč, že
         nemohol nájsť hneď slova za odpoveď. V jednom okamihu prešla mu celá najbližšia minulosť
         hlavou a on pátra, vyhľadáva, čo je v nej závadného. Nemôže nájsť ani najmenšiu
         rozpomienku, ktorá by ospravedlnila ženino potváranie. Pravda, nestránil sa bárs okázalo
         Ľudmily, veď nemal ani príčinu strániť sa jej, ale zas ani nevyhľadával jej spoločnosť.
         Zaňho Ľudmila dávno umrela, aj v rozpomienkach zriedkakedy sa mu vracal jej obraz.
   </p>
   <p>
    Nie div, že ho pomútila taká nečakaná narážka od ženy. Tým viac, že nikdy o tomto
         predmete nebolo reči medzi nimi.
   </p>
   <p>
    „Čo ti to zase zišlo na um!“ riekol on s výčitkou. „Ak sa nemýlim, chce to byť akási
         výčitka. A ubezpečujem ťa, na ňu ty nemáš najmenej právo.“ Obrátil sa akomak od nej a
         zavŕtal sa do kúta pohovky. Zaumienil si tvrdo, že viac ani slova neodpovie a čo by bolo
         čo.
   </p>
   <p>
    „Ach, výčitka!“ rozosmiala sa ona odrazu rozveselená. „Čo ti ja mám vyčitovať. Ja
         nemyslela som nič, jedine to, čo som riekla.“
   </p>
   <p>
    Huba sa usmial mdle, s akýmsi opovržením.
   </p>
   <p>
    „Naozaj, Miška — ty mi neveríš!“
   </p>
   <p>
    „Ako ti veriť vec, ktorá je nemožná!“ ozval sa on, zabudnúc, že chcel mlčať o celej
         veci. „Ako ti mohlo zísť na um, zvať sem Ľudmilu, keď znáš, že ona nikdy nekonala také
         služby? To je, duša moja, nemožnosť, alebo viac: zlomyseľnosť. Ty predpokladáš o nej, že v
         tomto páde by ona urobila, čo v druhých pádoch neurobila. To značí toľko, že ty si si
         namyslela, že čosi zvláštneho, čosi, čosi — dajme tomu — neobyčajného bude ju vábiť do
         nášho domu. A to zvláštne by bolo, že mala so mnou čosi, čo sa podobá známosti. Alebo iste
         myslíš, že tá známosť sa ponovila po troch rokoch. Alebo plane, že za tri roky sme ju
         potajomne pestovali a teraz by sme už chceli na svetlo božie vystúpiť s ňou. Toto je tvoje
         potváranie, na ktoré ty čakáš odo mňa prísahy, uisťovanie a čo ja znám. Ale v tom si sa
         pomýlila. Ak vznikli v tebe pochybnosti, ja ich ubíjať prísahami nejdem. Prísahy i tak by
         boli márne, kde nestačia skutky. Lebo čo sme spolu, nemôžeš priniesť jeden jediný môj
         skutok za dôvod tvojho dnešného čudáctva.“
   </p>
   <p>
    Zase sa zavalil do kúta pohovky a hľadí neurčite pred seba. Čosi sa mu v prsiach
         dvíhalo, akoby chcelo do hrdla vystúpiť a tam ho pridusiť. I srdce sa mu rozbúrilo od hnevu
         a či rozčúlenia. Toto bola prvá, vážnejšia hádka v manželstve, ale tá ho neobyčajne
         rozohriala. Taká poznámka mu visí na jazyku, ktorá by iste pani Amáliu tresla do hlavy.
   </p>
   <p>
    „A prečo si mi to nikdy nespomenul?“ — oborila sa teraz ona naňho.
   </p>
   <p>
    „A čo?“
   </p>
   <p>
    „To, že si mal s ňou najprv pomer, či rozumieš — najprv. Čo si ma zaraz nepripravil na
         to, že ja som nie jediná a prvá.“
   </p>
   <p>
    „Ty vonkoncom chceš mať scénu,“ rečie on ticho, ale s porážajúcou chladnosťou. „Hneď ti
         sľubujem, že podobné chúťky za scénami ti radikálne idem vybiť z hlavy. A teraz počuj,
         prečo som sa ti nevyspovedal. Za prvé preto, že nemal som sa z čoho, lebo, ten tzv. pomer
         nikdy, neprešiel v dôvernosti. Za druhé preto, lebo si sa ma nikdy nespýtala a zvlášte pred
         svadbou nie. A za tretie, lebo sa spovedať nebola mi povinnosť. Moja minulosť je výhradne
         moja, so všetkými radosťami i žalosťami: tak ako ja nesiaham na minulosť tvoju. A že si nie
         jediná, ani prvá — to nech ti slúži len k potešeniu, že si tie prvé premohla, a nie to
         upotrebiť za materiál na žiarlenie.“
   </p>
   <p>
    „Oho — ja nežiarlim.“
   </p>
   <p>
    „Cit moja, cit — to je žiarlivosť na mŕtvu vec, na čosi, čo umrelo dávno, ak aj kedy
         žilo. A ak to nevykoreníš hneď spočiatku, všetky takéto jedovaté byliny, prihodí sa, že…
         Ani to označiť nejdem.“
   </p>
   <p>
    „Čo? Len dopovedz. Ja som zvedavá, čo…“
   </p>
   <p>
    Huba sa premohol. Mal už na jazyku, že jej rečie „že nebudeš ostatná“, alebo: „že budeš
         mať príčiny žiarliť“. Nebol si istý, že dodrží chladnú krv, i preto odišiel hurtom z izby a
         hneď i z domu.
   </p>
   <p>
    Pani Amálka ostala sama. Ešte nikdy nebola v tom, čo dnes. Myslela, že sa dom zborí a
         zakryje, ju rozvalinami. Nešťastie ju prikvačilo a tak nečakane! Dodnes sa jej usmievalo
         jasné nebo a dnes, hľa, nenazdajky skočila naň tmavá chmára a zarachotil hrom. Nikdy
         nemyslela, že i jej sa čo takého prihodí. Dosiaľ iba čo slýchala a dnes musí znať z
         vlastnej skúsenosti.
   </p>
   <p>
    ,A kto je vina? Kto je vina?‘ A hneď si odpovedá: Ja som vina. Veď ja znám, Miško môj,
         že je to nie pravda — prečo si sa mi nahneval? Ja som ťa len chcela skúšať, či sa nahneváš.
         Chcela som znať, čo myslíš.‘
   </p>
   <p>
    Prebehla do izby, z ktorej bolo vidieť na ulicu. Zazrela ho, že zahol na dolný koniec
         ulice. ,Ba kde len ide! Či príde ešte. Ešte!‘ naľakala sa. ,A ako by neprišiel. Vari by
         zabudol…‘
   </p>
   <p>
    Robila si veliké plány, že zas hodí sa mu na prsia, hneď, keď sa vráti. Že mu oblapí
         hrdlo a nevypustí, kým sa s ňou nepomerí.
   </p>
   <p>
    Došla i pani Kramerka so šitím na posiedky. Indy bolo vždy o čom hovoriť a dnes rozhovor
         zaviazol, až bolo obom trápne. Pani Kramerke sa pomaly zadriemalo a zobrala sa domov.
   </p>
   <p>
    „A kde je pán advokát?“ pýta sa na rozchode nič netušiac.
   </p>
   <p>
    Pani Amália sa začervenala, keď odpovedala: „Vyšiel kdesi pred chvíľou.“ I hlas sa jej
         triasol neistotou. Pani Kramerka spozorovala čosi: ,Aha — i tu sa med prekysol,‘ pomyslela
         si i pozrela nevinne na pani domácu. Tej ihrali slzy v očiach a musela sa veľmi premáhať,
         aby sa verejne nerozplakala.
   </p>
   <p>
    Na mrkaní sa vrátil Huba domov. Pani čakala, že dôjde pozrieť Emilka, ale sa prerátala.
         Zostal v kancelárii a tam čosi píše. Iste chce dohoniť, čo bol zameškal. Teraz by bol čas,
         aby išla k nemu, hodila sa mu na prsia. Akýsi podivný styd zaujal ju a bráni, aby šla. Nie
         styd, že sa pred ním poddá, ale styd asi taký, ako bol vtedy, keď mu mala ona odpovedať na
         jeho vyznanie lásky. Nešla teda k nemu, ale do kuchyne a z tejto tvŕdze umienila si ho
         podmaniť. Urobila si plán, že spraví večeru, akej ešte nejedol. I skutočne, vynaložila
         všetko umenie, aby prevýšila samú seba.
   </p>
   <p>
    Konečne sedela za stolom. On ešte nebol v jedálni. Zahanbila sa, že ak on teraz nepríde
         a večera ostane nedotknutá. Ale on prišiel. Prišiel ako obyčajne i pozdravil ju. Ako mu
         bola vďačná! I pozrel na ňu zbežne, ale veľmi pozorne. Patrne chcel sa presvedčiť, čo ona.
   </p>
   <p>
    „Á — mamička spravila sviečkovú! To je zvláštna udalosť!“ zvolal patrne potešený a uprel
         na ňu pohľad, z ktorého žiarila dobrota a oddanosť.
   </p>
   <p>
    I prihodilo sa, čo si umienila. Vrhla sa mu na prsia a mocne mu objala šiju. On ju hladí
         po hlave a usmieva sa. Vidno, ako príjemne ho prekvapila ženina ústupnosť.
   </p>
   <p>
    „No vidíš, ty blázonko! Načo vystrájaš také komédie. Človek sa rozhorúči a povraví, čo
         sa nepatrí.“
   </p>
   <p>
    „Ešte sa ty krivíš! Veď ja som vina.“
   </p>
   <p>
    „Ty si chcela povedať žart a ja som vzal naisto. No, nič to — druhý raz sa to nestane.“
   </p>
   <p>
    Huba tu zahral malú komédiu sám. A hľa, vyšla mu na dobre. Keď mu krv trochu usadla, keď
         sa poprechodil na čerstvom vzduchu, počal sa hrešiť, ako sa mohol tak hlúpo prenáhliť.
         Zhrešila ona, to je pravda, ale on hneď rozdúchal malú iskričku, kým nevzbĺkol plameň. Kto
         bude hasiť? Teraz už nemôže sa náležitosť vyrovnať hladko, musí prísť objasnenie,
         odprosenie, a čo ja znám, aké hlúpe scény. Hlavná vec, keď už sa obísť nedajú, nech sa
         odbavia za horúca, aby sa čím skôr navrátil normálny stav. To sa rozumie, že prvý krok musí
         podujať on. On je muž, teda on musí ísť v ústrety slabej žene. Pomyslel i vykonal, a
         nebanuje. Necíti, že naštrbil autoritu svoju. Ba práve, žena cíti sa tak šťastná a tak
         vďačná jemu za to šťastie! Vykonala by všetko, len aby mu ulahodila.
   </p>
   <p>
    Po večeri zasadli dôverne jeden k druhému. Dnešná malá scéna a strach, ktorý nasledoval
         za ňou, priblížili ich nápadne. Teraz niet medzi nimi ničoho, čo by mohlo zakaliť súhlasie.
   </p>
   <p>
    „My s tou bonou
    <sup>
     [
     <a class="footnote" href="#ftn.id2579767" name="id2579767">
      51
     </a>
     ]
    </sup>
    máme ozajstné nešťastie. Nemôžeme naďapiť na súcu. Nerozmýšľala si, koho by
         sme?“
   </p>
   <p>
    Ona sa usmiala svojím nežným úsmevom. „Mne vytúchlo všetko z hlavy, keď sme onô, mali tú
         scénu. Ja som ani nemyslela na druhé. A teraz zas neviem nič túto — istotu. Vari čo by sa
         poradila daktorej.“
   </p>
   <p>
    „Koho sa budeš radiť?“ odpovedá on. „Ty sama si rozhodni, ktorú vezmeš. Vyber si hneď
         takú, aby si sa mohla s ňou zniesť. Nebude druhý s ňou mať vyše roboty, ako ty sama. Tak
         hľaď napred, aby ti bola príjemná. Rozmýšľaj, keď si sama, či nemáš dáku známu, ktorá by
         bola súca. Lebo čo ako sa nazdávaš, ty musíš mať viacej známostí ženských, než ja.“
         Doriekol to síce nevinným hlasom, ale ona pobadala, na čo cieli. Zase ho oblapila kol
         hrdla. „Ale Miška, ty si zlý! Prečo mi to spomínaš?“
   </p>
   <p>
    „Počkaj, teraz budem vždy zapárať — počkaj! Vždy ťa budem prekárať s Ľudmilou.“
   </p>
   <p>
    Ale v jeho hlase nevycítila zlobu, preto sa ani veľmi neľakala. Rozliala sa jej v duši
         veliká spokojnosť v taký mier, že nemohlo ho nič rozkývať. Vzdychla v sebazabudnutí a
         pritúlila sa ešte užšie k jeho plecu…
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2579057" name="ftn.id2579057">
        44
       </a>
       ]
      </sup>
      <span class="emphasis">
       <em>
        tribút
       </em>
      </span>
      — poplatok, určitá dávka
     </p>
    </div>
    <div class="footnote">
     <p>
      <sup>
       [
       <a class="para" href="#id2579077" name="ftn.id2579077">
        45
       </a>
       ]
      </sup>
      <span class="emphasis">
       <em>
        decorum
       </em>
      </span>
      (z lat.) — dôstojnosť
     </p>
    </div>
    <div class="footnote">
     <p>
      <sup>
       [
       <a class="para" href="#id2579097" name="ftn.id2579097">
        46
       </a>
       ]
      </sup>
      <span class="emphasis">
       <em>
        modus vivendi
       </em>
      </span>
      (lat.) — spôsob spolužitia
     </p>
    </div>
    <div class="footnote">
     <p>
      <sup>
       [
       <a class="para" href="#id2579124" name="ftn.id2579124">
        47
       </a>
       ]
      </sup>
      <span class="emphasis">
       <em>
        votum
       </em>
      </span>
      (lat.) — obeta, sľub, želanie
     </p>
    </div>
    <div class="footnote">
     <p>
      <sup>
       [
       <a class="para" href="#id2579174" name="ftn.id2579174">
        48
       </a>
       ]
      </sup>
      <span class="emphasis">
       <em>
        aufrichtig
       </em>
      </span>
      (nem.) — úprimný
     </p>
    </div>
    <div class="footnote">
     <p>
      <sup>
       [
       <a class="para" href="#id2579207" name="ftn.id2579207">
        49
       </a>
       ]
      </sup>
      <span class="emphasis">
       <em>
        skonfundovať
       </em>
      </span>
      — zmiasť, priviesť do pomykova
     </p>
    </div>
    <div class="footnote">
     <p>
      <sup>
       [
       <a class="para" href="#id2579316" name="ftn.id2579316">
        50
       </a>
       ]
      </sup>
      <span class="emphasis">
       <em>
        launa
       </em>
      </span>
      (z nem.) — nálada, vrtoch
     </p>
    </div>
    <div class="footnote">
     <p>
      <sup>
       [
       <a class="para" href="#id2579767" name="ftn.id2579767">
        51
       </a>
       ]
      </sup>
      <span class="emphasis">
       <em>
        bona
       </em>
      </span>
      (z fr.) — opatrovkyňa, pestúnka, vychovávateľka
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2579837">
       </a>
       9
      </h2>
     </div>
    </div>
   </div>
   <p>
   </p>
   <p>
   </p>
   <p>
    Zaviali teplé vetry, spoza bielych chmár vyskočilo tu i tu slnce, a rozohrialo dobre
         krú, zimou zlenivenú. Na poli, donedávna bielom, zjavili sa čierne fľaky a zo dňa na deň
         rastú. Jedlinové hory, ktoré boli dosiaľ ako cukrom posypané, potemneli razom. Kopnejú
         kopce a za dakoľko dní iba v priehlbinách a roklinách vidíš pľahy špinavého snehu. Nečistá
         voda zurčí potôčkami a rieka sa nadúva, sťaby stenala pod ťažkým bremenom ľadu, ktorý v
         kusiskách pláva dolu ňou. Na oráčinách vidíš skŕsať zo zeme podbeľ žltý, prvý zvestoň jari.
         Vtáctvo, a menovite vrabce a strnádky zmizli z mesta, sťaby ich kto bol rozohnal. Včely
         každé poludnie ihrajú sa na slniečku, uveličené, že je koniec väzeniu. Sedliak správa pluh,
         brány, i riadi dobre statok, aby zmocnel do oračky. Ovce i jahňatá bľačia v ovčiarni —
         zavoňala im paša. Detváky vysedávajú na priedomí, vyhrievajúc sa na slnci. Vyhľadávajú
         najsamprv tie miesta, kde blato uschlo. Väčší chlapci hrajú sa na gombičky alebo skalky.
   </p>
   <p>
    Jar oznámila svoj príchod.
   </p>
   <p>
    Ľudia stoja pred kostolom v povedomí skončených veľkonočných slávností. Mladé slnce
         prihrieva milo na briežku, ktorý sa pred kostolom zdvíha. Prv, než sa rozídu, pretriasajú
         tu denné záležitosti. Zvlášte dnes je dosť látky na rozprávanie. Kúpačka i jej podrobnosti
         ju poskytujú. I tu, na očiach vrchnosti prevodzuje sa tak okázale a s chuťou, ako i po
         dedinách.
   </p>
   <p>
    U Hubovcov panuje zvláštne vzrušenie. Akási ozaj sviatočná nálada. Cez celé sviatky
         nehovorilo sa o inom, ako o tetke Šemičke. Tak ju pokrstil Huba, skrátiac jej priezvisko,
         Šemická.
   </p>
   <p>
    Pani Amália konečne sa odhodlala rozmýšľať o „pomoci“ do domu a tu jej prišla na um
         „tetka“ Klema Šemická. Ďaleká sesternica jej nebohej matere. Nevidela jej dákych desať
         rokov, ale pamätá dobre, keď bola malým dievčatkom v krátkych sukienkach, ako gazdovala v
         ich dome tetka Šemická. Vtedy ešte bola pomerne mladá, a čeliadka ju zvala kišasonka.
         Nebola bohatá a nebola pekná — netrafilo sa jej šťastie; pravdepodobne vžila sa už do osudu
         starej panny. Celý ten čas prežila tu v jednej, tu druhej domácnosti. Stojí v „rodine“
         temer s celým zemianstvom na Horniakoch. Zovú ju všade, kde treba energická ruka ženská,
         menovite keď gazdiná ochorie. Len tu i tu si povolí „vakácie“ a tie trávieva pri sestre,
         ktorá je vydaná za daňovým inšpektorom tam kdesi za Pešťou. Z týchto vakácii vyvolali ju
         Hubovci.
   </p>
   <p>
    Pozvanie prijala a sľúbila prísť hneď po veľkonočných sviatkoch. I vo štvrtok ráno stál
         koč na dvore Hubovom hotový. Sám Huba odložil všetky práce a vysadol doň. Pani Amália
         musela zostať doma, dohliadať na Miloša. Keď sa blížilo poludnie, keď hosť už mal zavítať
         do domu, prejala ju akási tréma. Voľky-nevoľky zdalo sa jej, že dnes bude klásť skúšku pred
         prísnym sudcom. Tetka Šemická, ktorá sa obrátila v toľkých domácnostiach, má iste vyvinutý
         taký zmysel pre kritiku, ako nikto iný. Nebodaj stačí jediný pohľad — a už zná, čo sa
         skrýva v gazdinej. I bála sa, že prepadne na skúške.
   </p>
   <p>
    Ani sa nenazdala, iba keď koč zahrmel vo dvore. Skočila na altánok a hľa, tetka Šemická
         schodí z koča.
   </p>
   <p>
    „Amálka?“ pýta tetka Šemická s úsmevom od Hubu, ukazujúc očima na domácu paniu. „Ver mi,
         ja by ťa nepoznala,“ obracia sa k nej. „Ty si sa veľmo, veľmo zmenila.“ A bozkáva ju na
         začervenené líca, a zase prezerá si ju skúmavo, ale s úľubou. „Veď i ako ťa poznať, keď som
         ťa videla dieťaťom. Od tých čias — dievčička, ty si vyrástla i stala sa veľkomožnou. Ale na
         mamu sa ty nič neponášaš. Bohzná, na koho si sa udala. Ja som si ťa predstavovala celkom
         ináč — menšia, tučná, a ty, ani svieca. Naozaj som zadivená, na koho sa ty ponášaš!“
   </p>
   <p>
    Tetka by bola bohzná dokiaľ sa trápila, na koho sa ponáša domáca pani, keby tá nebola
         začala tiež hosťovi strúhať komplimenty, ako je tetuška svieža, ako sa nepremenila, ba áno,
         premenila, ale k prospechu svojmu, ako je radosť ju vidieť, ako má mladistvú pleť…
   </p>
   <p>
    „Ach, duša moja — ty mi nevykaj, ani neonikaj, ty mi len ty, ako ja tebe. Môj pápe
         nebohý nikomu nevykal, vždy len ty. Ani viceišpánovi. Lebo on bol najstarší zo všetkých.“
   </p>
   <p>
    Voviedli ju do izby. Sotva zhodila plášť, hneď sa pýta, obzerajúc sa po izbe. „A kde je
         princ? Ani ste sa mi s ním nepochválili. Vari len neráči spať?“ Ihneď išla do izby, kde
         stála kolíska, skutočne princovská. Tetka Šemická musela odokryť ponebie z modrého atlasu,
         ktoré vždy bolo natiahnuté, keď Miloš spal. Aby „ho vietor nezašiel“, aby „muchy
         nedojedali“, aby „svetlosť oči neslepila“ — a ktovie, koľko bolo ešte dôvodov. „Načo ho
         zakrývaš, Amálka? Zdusí sa mu povetrie a začne sa ti potiť.“
   </p>
   <p>
    „Ja ho preoblečiem, keď sa spotí.“
   </p>
   <p>
    „Ale to je o jednu robotu viac.“
   </p>
   <p>
    Kým ho mohla zazrieť v celistvej kráse, bolo treba odokryť dakoľko pokrývok, paplónikov,
         všetko hodváb a aksamiet. Stužky a mašle len tak slepili oči svojimi živými farbami. „Ach,
         aký ti je pekný!“ zadivila sa tetka. „Naozaj chlap na mieste. Len je trochu bledý.“
   </p>
   <p>
    „Kebys’ vedela, koľko chorôb ho prikvačilo,“ vysvetľuje matka.
   </p>
   <p>
    „Hej, to rado chodí na takéto malé…“
   </p>
   <p>
    Sadli k obedu a čosi-kamsi, celá spoločnosť zabávala sa živo a nenúteno. Tetka Šemická
         mala zvláštny dar, že ihneď cítila sa domácky, kam prišla a tak mimovoľne nútila domácich,
         aby poodhadzovali všetku strojenosť a upjatosť.
   </p>
   <p>
    „Len ma nevyžeňte, deti moje,“ hovorila im za stolom, keď sa objavila druhá pečienka.
         „Lebo teraz je počasie nepríjemné a mohla by v ceste ešte dačo uloviť.“
   </p>
   <p>
    „Ako, tetuška — čo to len myslíš!“ bráni sa pani Amália.
   </p>
   <p>
    „Vy ste vystrojili hostinu ako vzácnemu hosťovi. To mi je, akoby ste mi dali znať, že
         som tu len nakrátko.“
   </p>
   <p>
    „Alo veď to nenie hostina! Obed jednoduchý.“
   </p>
   <p>
    „No len no! Uvidíš, Amálka, že sa ti zunuje také obedy vystrájať. Jeden deň dva dni
         ešte-ešte, ale mesiac, dva — vyšla by si z programu.“
   </p>
   <p>
    „Veď dnes si náš hosť a zajtra budeš už domáci,“ lichotila jej Amálka.
   </p>
   <p>
    „No veď tak, lebo by vám utiekla.“
   </p>
   <p>
    Hneď po obede vypakovala kufre, zriadila svoje veci v izbe, ktorú jej vykázali. Večer už
         bola v domácej toalete za stolom. Už po večeri varovala Miloša a všakovak sa mu
         prihovárala. Ale ten neodpovedal nič, iba hľadí meravo do lampy.
   </p>
   <p>
    V meste sa zatým znalo, že „tetka“ prišla. Pani sudcová, pani verejná notárka, ba i pani
         Kramerka prihotovili mlieka i všetko, čo sa vyžaduje k poriadnej čokoláde. Ba i fľaše so
         zaváraním vytiahli kdesi spoza šifonéru, zo salóna. Jedným slovom chystali sa na olovrant,
         uctiť Amálku i tú jej tetku, keď prídu na vizitu. I ťažko im bolo čakať, kým sa dostaví k
         nim. A ísť teraz k Hubovcom nemožno. Aká to musí byť zábavná osoba, ktorá vymetá dom za
         domom. Čo tá všetko bude znať! Na dnešok sa sklamali, vizita neprišla.
   </p>
   <p>
    Pani Amálka bola síce ochotná zaraz ju voviesť do svojho kruhu, ale tetka jej
         odpovedala: „Dajme tomu dnes pokoj. Veľmi sa teším poznať tvoje priateľky, ale väčšmi ma
         teší stráviť dnešok pri pokoji.“ I tak sa stalo. Celý deň strávili v najužšom kruhu,
         neprišiel ani len pán Ondrej Kuchár, ktorý bol kostoš, bol viac než napolo domácim.
   </p>
   <p>
    „A kde je Ondrej?“ pýtal Huba ženu, keď sadli za stôl.
   </p>
   <p>
    „Odkázal mi, že má mnoho roboty v kancelárii, že nemôže dôjsť. Poslala som mu obed na
         vidiecky dom.“
   </p>
   <p>
    Huba sa usmial a pokýval hlavou.
   </p>
   <p>
    „Čo sa smeješ?“ pýta sa žena.
   </p>
   <p>
    „Uvidíš, čo budeš mať s ním za komédie. Nastrašil sa ženskej a teraz ti tak ľahko
         nepríde.“
   </p>
   <p>
    „Keď ho toľko prekárate, chudáka,“ zastáva ho pani. „Nerobže mu aspoň ty nepríjemnosti.“
   </p>
   <p>
    „Ja veru nie — ale tam na stoličnom dome neobstojí. Tam ho budú zase trápiť, dodievať
         doň, čo nedaj pane bože!“
   </p>
   <p>
    „Chudák, ja neviem, čo majú proti nemu.“
   </p>
   <p>
    „Nože no! Ešte sa ti naučím žiarliť. Ty akosi nápadne ho začínaš protežovať,“ zasmial sa
         muž.
   </p>
   <p>
    „Veď je hoden! To je najstatočnejší človek na svete.“
   </p>
   <p>
    „Kto?“ pýta sa tetka, ktorá práve vkročila.
   </p>
   <p>
    „Istý Ondrej Kuchár, ktorý chodieva riadne do nás na obed,“ odpovedá Huba.
   </p>
   <p>
    „A tak!“ riekla tetka už bez záujmu.
   </p>
   <p>
    Keď odbilo na veži deviatu, tetka sa zdvihla a odišla na odpočinok. Vyprevadila ju pani
         Amálka. Odporučila jej, aby dobre čítala hrady a pamätala, čo sa jej bude snívať. Tetka sa
         jej pochválila: „Mne sa obyčajne nesníva. Neviem, čo je to, a možno i sníva, ale hneď
         zabudnem. No ani snívať sa mi už nemusí — ja viem, že budem u vás spokojná.“ S tým sa i
         rozlúčili.
   </p>
   <p>
    Muž a žena ešte sedeli pol hodinky a zdeľovali si dojmy dnešného dňa. Oba boli
         uspokojení.
   </p>
   <p>
    „Ja som rád, že sme rozlúštili velikú otázku a bez konfliktu. Máš spoločnicu, ktorej
         dôveruješ. A je pritom dobré, že netreba mať na ňu ohľadov. Tak mi prichodí, že je to
         ženská veľmi rozumná. A tým je rečeno mnoho.“
   </p>
   <p>
    „Keď ti len vyhovuje!“ smeje sa mu žena. „Ostatne, ty musíš teraz robiť gute Miene zu
         bösem Spiele, aby nevychytila na teba, že s druhou by mala príčinu byť — ako to povedať? Eifersüchtig.“
    <sup>
     [
     <a class="footnote" href="#ftn.id2580255" name="id2580255">
      52
     </a>
     ]
    </sup>
   </p>
   <p>
    „Ty zlostná Amálka moja!“
   </p>
   <p>
    Predobedie bolo venované vizitám. Pani Amália i tetka obliekli sa celkom obradne, ako sa
         len obliecť možno, keď robíš vzácne návštevy u sudcu, u verejného notára, u doktorky a
         konečne i na fare.
   </p>
   <p>
    Všetky panie sa zadivili, aké šťastie potkalo pani Amáliu. Dostala do domu osobu, ako
         vidno veľmi, veľmi vzdelanú. Vzdelaná preto, že rozumela ich rozhovorom, zloženým z troch
         rečí: nemeckej, maďarskej a kde-tu sa zatrúsili i odrobinky slovenskej, zvlášť kde
         prichodilo reprodukovať rozhovory so slúžkami. Slúžka totiž je vždy osa, okolo ktorej točí
         sa podobná konverzácia dám, menovite slúžka zlá. A známo, že každá slúžka v dnešných časoch
         „je mrcha, na skapanie, duša moja“. Patrne v dnešných dňoch kýsi „čert preletel“ všetky
         slúžky, lebo panie, tie sa nikdy, nikdy nemenia. Tie sú od stvorenia sveta anjeli
         trpezlivosti.
   </p>
   <p>
    V týchto dizertáciách o slúžkach tetka nemala bárs veľkej účasti. Ale v inom sa
         ohlásila, a to smerodajne. Sťaby si pritisol pečať. Jej výroky dýchajú takou istotou,
         rozhodnosťou, že ťažko nájsť námietky proti nim. Pani Amália vynímala sa pri nej ako
         nevinná husička, čo sa jej, ohľadom na mladosť a neskúsenosť, nemôže brať za zlé. Ale i
         pani sudcová, i pani verejná notárka tratili v jej prítomnosti veľa, čo hneď pozorovali.
   </p>
   <p>
    Po obede všetky sa sponáhľali vrátiť vizitu. I olovrant vybavili u Hubovcov: stálo to
         koľkosi fliaš zaváraných dukátok a orechov. I spoločne odišli domov. Pani sudcová a verejná
         notárka sa tiež vracali spolu, bárs nebývali v jednej ulici.
   </p>
   <p>
    „Ako sa ti páči tetka Šemická, Sabi?“ pýta sudcová svoju priateľku.
   </p>
   <p>
    „Ó veľmi — a tebe, Zuzika?“
   </p>
   <p>
    „Á — prečo nie? Ja nemám nič proti nej…“
   </p>
   <p>
    Odpoveď veľmi jasná, keď sa číta, ale keď ju rečie pani sudcová takým divným prízvukom,
         veľmi, veľmi podozrivá.
   </p>
   <p>
    Tieto dôverné priateľky cítia určite, že tetka Šemická nenie im sympatická. Jedna druhej
         pozná myšlienky. A predsa nemá odvahy prvá zlomiť palicu: čaká, čo rečie priateľka. Znajú,
         že je nebezpečné, odkryť odrazu karty.
   </p>
   <p>
    „Amálka si dobre rozmyslela. Môže byť spokojná; nemusí sa báť o muža,“ poznamenala pani
         verejná notárka.
   </p>
   <p>
    „A už jej tetka nebude len azda nebezpečná!“
   </p>
   <p>
    „Ale zavčasu vzala ten slamený klobúk. Ten je ešte nie do našich krajov. U nás i bunda
         sa unesie kedy-tedy.“
   </p>
   <p>
    „Bude to od lanska.“
   </p>
   <p>
    „No, šaty bárs neukazujú, že bývala blízo Pešti.“
   </p>
   <p>
    „Eh — stará panna! To sa ti oželie, keď príde tých tridsať…“
   </p>
   <p>
    „Môžeš bezpečne priložiť aspoň desať.“
   </p>
   <p>
    „Neborká, tiež nemá tej krásy na predaj.“
   </p>
   <p>
    „Sprvu sa mi aspoň oči páčili, ale potom tak čudovate pozrela. Ani tie sa mi nepáčia.
         Chudinka, tiež nespravodlivosť. Jedna krásy má nadostač, a druhá ako noc.“
   </p>
   <p>
    „Oj, ale ona má pretensie!
    <sup>
     [
     <a class="footnote" href="#ftn.id2580415" name="id2580415">
      53
     </a>
     ]
    </sup>
    Chce tu akosi dvíhať nos dohora!“ rozhorlila sa pani sudcová odrazu. „Tak ti
         odsekne, ani osvietená! Veď ani ja nič nemám proti tomu, ale vydatá žena je vydatá, a toto
         je, s odpustením, stará dievka.“
   </p>
   <p>
    „Veď tak a osoba bez famílie,“ zamiešala sa pani notárka. „Ktorá sem a tam sa
         poneviera…“
   </p>
   <p>
    „… a slúži, áno, slúži, Sábi moja! A môže si gratulovať, že príde k potyku s krémom
         tunajšej spoločnosti. Lebo čo je naostatok ten celý Huba: ver mi, sedliak ešte, bárs má
         ženu z famílie.“
   </p>
   <p>
    „No, ono i tá jej família…“
   </p>
   <p>
    A tak prebrali obe priateľky dnešné dojmy, akurát na ten spôsob, ako preberá kuchárka
         hrach alebo šošovicu, keď ho chce postaviť k ohňu. A pred ich kritikou neobstojí nič, ani
         jeden spravodlivý vlas na hlave.
   </p>
   <p>
    „A čo je s naším Ondríkom?“ pýta zase Huba po večeri od ženy.
   </p>
   <p>
    „Ešte má mnoho práce v kancelárii.“
   </p>
   <p>
    „Zajtra ho musím ísť pozrieť, či neumrel od úmoru. Tá jeho práca, viem dobre, čo
         znamená.“
   </p>
   <p>
    „Prosím ťa, len ho nezahanbi!“ prosí ho pani Amália.
   </p>
   <p>
    „Na tvoje slovo dám mu pardón,“ a so smiechom berie sa na odpočinok.
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2580255" name="ftn.id2580255">
        52
       </a>
       ]
      </sup>
      <span class="emphasis">
       <em>
        gute Miene zu bösen Spiele… Eifersüchtig
       </em>
      </span>
      (nem.) — dobrú tvár
               k zlej hre… žiarlivý
     </p>
    </div>
    <div class="footnote">
     <p>
      <sup>
       [
       <a class="para" href="#id2580415" name="ftn.id2580415">
        53
       </a>
       ]
      </sup>
      <span class="emphasis">
       <em>
        pretenzie
       </em>
      </span>
      — nároky, požiadavky
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2580489">
       </a>
       10
      </h2>
     </div>
    </div>
   </div>
   <p>
   </p>
   <p>
   </p>
   <p>
    Hubov dom teda vzrástol o jedného člena. Rodina tak máločíselná prijala do svojho lona
         element cudzí, i prisvojila si ho behom krátkeho času bez všetkých kríz a veľkolepých
         otrasov. Prvé dni bola to novosť pre jednu i pre druhú stranu, pozdejšie zvyk i tu vyrovnal
         všetko nezvyčajné a povstala úplná harmónia.
   </p>
   <p>
    Najťažšie bolo sa vpraviť pánu Ondrejovi Kuchárovi do nového poriadku. On sa hneď
         preľakol, keď začul plán voviesť ženskú do domu. Jeho čestná duša bránila sa všakovak
         upodozrievania. Ale akýsi prirodzený inštinkt ustavične ho upozorňoval: ,Nechoď, Ondrík,
         nechoď, to je pasca na teba.‘ A aká pasca? Hja, taká, čo sa stavia na chytanie mládencov.
         Veď nejednu videl, na nejednu naďapil za ostatných dvadsať rokov. Jednej vyhol naďaleko,
         ďaleko — druhej sa zasmial a poobchádzal okolo nej a keď sa jej navysmieval, hybaj ďalej.
         Inú si poobzeral pozorne, pohmkal, porozmýšľal a zas len zanechal. V daktorej bola chutná
         újezd — povoňal újezdu, a keď pasca klapla — klapla naprázdno a on zas utiekol. I to sa
         prihodilo, že sa neobyčajne priblížil a pasca neklapla naprázdno, ale on, držiac sa
         povestného Jozefa, zanechal plášť v rukách žiadostivej Putifárky.
    <sup>
     [
     <a class="footnote" href="#ftn.id2580547" name="id2580547">
      54
     </a>
     ]
    </sup>
   </p>
   <p>
    „Taká pasca bude i toto,“ šepkal mu bdelý strážca inštinkt. „A nebezpečná, nebezpečná,
         Ondrík! V nej môže ti prištipnúť i nohu a potom rob, čo chceš, alebo sa daj chytiť, alebo
         im daruj nohu.“
   </p>
   <p>
    Inštinktu on veril slepo — i slúchol radu.
   </p>
   <p>
    ,Nepôjdem ta viac, ani nenakuknem,‘ rozhodol sa. Ale tu naskočila dlhočizná reťaz
         otázok, a jedna dominovala nad nimi: ,Kde budeš jesť! A kde budeš ,tak‘ jesť! Zariadiť sebe
         gazdovstvo, najať kuchárku… Boh nebeský ťa chráň. Bude ti variť pomyje, mnoho bude variť
         sebe, svojim rodičom, frajerovi, bohzná komu. Bude ti roznášať z domu, budeš chovať a sám
         nebudeš znať koho; rozmárni ti plácu i celý majetok a ty sa nenaješ poriadne a nebudeš mať
         pokoja. Nie, kuchárku, nie!‘
   </p>
   <p>
    ,Teda do hostinca!‘
   </p>
   <p>
    ,Nie, nie do hostinca! Tam je vždy to isté: paprikáš, sviečková, paprikáš, roštená,
         guláš a zas sviečková. Fuj, nemožno…‘
   </p>
   <p>
    ,Teda do daktorho domu!‘
   </p>
   <p>
    ,Do ktorho? U Kôrkov majú dievčatá — to je pasca. Szilvassy má chorú ženu. Komáry? Eh,
         tam nevedia variť, všetko je akosi bez chuti. A ešte? Kde by ešte?‘
   </p>
   <p>
    ,Viacej nemáš kde…‘
   </p>
   <p>
    V takomto škripci sa naťahoval koľkosi týždňov. Hútal, premýšľal, lámal hlavu — nijako
         nevychodí.
   </p>
   <p>
    ,Eh, bude, ako bude,‘ rozhodol konečne.
   </p>
   <p>
    A keď došla tetka Šemická bolo tak, že on nevychádzal takrečeno z kancelárie.
         Fingíroval, že má veľa roboty, že je zaujatý, i prosil, aby mu obed posielali do
         kancelárie. To nemohol robiť ani týždeň, aby sa mu nedoznalo. Tak si vynašiel novú
         výhovorku: že ho noha bolí, a nemôže postúpiť. Ostáva na svojom byte i tam vybavoval
         kancelárske práce. Ale to tiež trvalo len do tých čias, kým Huba neoznámil, že zajtra mu
         dovedie doktora.
   </p>
   <p>
    Huba ho navštevoval každý deň. On šípil dobre, čo Ondreja bolí, ale nedal znať na sebe.
         A pani bola už znepokojená a večne trápila muža, „čo je s pánom Kuchárom“.
   </p>
   <p>
    Miesto toho, aby čakal doktora, došipľal sa krivkajúci do kancelárie odkážuc Hubovi, že
         „mu je o poznanie lepšie“. Huba sa zasmial do päste, dva dni mu dal posielať obedy zas len
         do kancelárie a v tretí deň predpoludním dostavil sa tam sám. „Ondro, ty si chorý. Darmo sa
         budeš pretvarovať — ty si chorý.“
   </p>
   <p>
    „Ja?“ zadiví sa pán Ondrej.
   </p>
   <p>
    „Ty. Tvár ti požlknula akosi, tebe čosi chybí…“
   </p>
   <p>
    „Čo mi chybí? Noha ma trochu pobolieva. Ale to je pletka. Gáfor mi veľmi pomáha. A druhé
         — ja sa necítim.“
   </p>
   <p>
    „Cigániš Ondro, cigániš: len povedz pravdu.“
   </p>
   <p>
    „Ja? Ja nie…“ A v rýchlosti zabodol oči do kúta, bo ťažko mu vydržať Hubov pozor. ,Čosi
         chybí,‘ myslí si Ondro, ,pravdaže chybí a všeličo! Ale to nie je choroba, to je starosť, to
         je duševné mordovisko, nie telesné. A čo chybí? Mám všetko, čo som mal posiaľ, a predsa
         chybí čosi, predsa…‘
   </p>
   <p>
    I tu, v tomto momente prebehlo mu cez hlavu, čo je to. Keď sadne večer v svojej izbe,
         sám ako palec, je mu akosi clivo. A vždy mu chodí myseľ, čo sa robí u Hubu, čo robí pani
         Amália, čo robí malý Milan, čo robí Huba, ako sa zhovárajú, čo hovoria, čo robili dnes,
         včera… To mu chybí, to, že nemôže byť s nimi, s ktorými privykol tráviť večery, ktorých
         radosti i žiale i starosti boli jeho radosťami i žiaľmi i starosťami. Hľa, prečo nemá
         pokoja, prečo
    <span class="emphasis">
     <em>
      nemôže
     </em>
    </span>
    chodiť do hostinca, do druhého domu. Nie varenie,
         čosi druhé je to, čo on potrebuje od Hubovcov.
   </p>
   <p>
    „A bez toho ja nemôžem byť,“ nahliadol i on sám.
   </p>
   <p>
    „No, čo rozmýšľaš, Ondro?“ okrikuje ho Huba, trochu netrpezlivý. „Ja nemám kedy čakať a
         pozerať, ako ty sedíš v tomto koterci. Vieš ty čo, polievka je čochvíľa na stole. Tvoja
         noha nenie tak zle. Konečne, keď si mohol z domu prejsť do kancelárie, môžeš tých pár
         krokov i do nás. A ak sa necítiš, dám ti zapriahnuť do koča a naložiť ťa i zložiť ako
         lazára. Už musím čosi rozhodného urobiť, lebo moja žena nemá vo dne v noci pokoja. A to pre
         teba.“
   </p>
   <p>
    „Ach ba!“ usmieva sa pán Kuchár.
   </p>
   <p>
    „Naozaj — z rozumu ma vyženie, vždy mi hudie o tebe. Už si sám neviem rady. Teda, čo
         hovoríš, ideme?“
   </p>
   <p>
    „A ja takto?“ zadiví sa pán Kuchár, rozšíriac ruky i rozhodiac nohy.
   </p>
   <p>
    „A čo? A odkedy robíš takéto komédie? Ak sa ti páči, obleč frak i klak, ale to nenie
         treba. A či mi ženu chceš vonkoncom pomárniť?“
   </p>
   <p>
    „Ale prosím ťa, Mišo, to sú reči!“
   </p>
   <p>
    „Tak teda hybaj!“
   </p>
   <p>
    Keď kráčal námestím s advokátom, zišlo mu na um, že on je teliatko, ktoré mäsiar vedie
         na jatku. I tak dobrovoľne i mlčanlivo musí niesť svoju obeť ako teliatko, keď obetuje svoj
         život.
   </p>
   <p>
    Bolo veliké šťastie, keď vošli do izby, nenašli v nej nikoho. Pán Kuchár sa zobral,
         poupínal, upokojil. Vošla pani Amália, ktorá ho veľmi priateľsky vyhrešila, až ho to
         rozohrialo na duši. Za ňou, keď polievka bola rozdelená, vošla tetka Šemická. Pánu
         Kuchárovi zatajil sa dych, pozeral na ňu čudnovato, akoby ju chcel preštudovať do gruntu
         srdca. Ona odpovedala na jeho nesmierne zdvorilé poklony celkom pokojne a vidno, bez
         všetkej predpojatosti.
   </p>
   <p>
    „Nehovorili jej o mne, nehovorili o mne,“ myslí si a raduje sa v duši. I mier zrazu
         navrátil sa mu, o ktorom už-už myslel, že je rozviklaný naveky.
   </p>
   <p>
    ,Toto že je pasca? Toto?‘ smial sa sám sebe. ,Tuná nikdy, nikdy sa neboj, Ondrejko! Tu
         si bezpečný!‘ Zárukou mu bolo celé vystupovanie tetky Šemickej. Pevné, plné istoty, rutiny,
         jasné a otvorené. ,Tu nieto pobočných myšlienok,‘ vnucovalo sa mu presvedčenie. ,Ona na to
         vôbec nemyslí.‘ I celá osobnosť mu bola zárukou, že toto nenie karikatúra starej panny.
         Toto je žena, ktorá zná svoje ciele, i životnú úlohu. Ona dávno vytrela zo svojho programu
         slovo „vydaj“ a spriatelila sa s dnešným stavom. Vlastne vari ani nebolo treba sa
         spriateľovať — ona sa doň jednoducho vrástla, s ním nerozlučno spojila, kým sa jej nestal
         druhým zvykom, druhou povahou. Ona pána Kuchára ani nevyznačovala, ale ani naoko
         neignorovala. Chovala sa k nemu práve tak priateľsky ako ku druhým. ,Ono už tomu dávno
         odrástla, ona nepomýšľa na dobrodružstvá,‘ zhrnul svoje pozorovania a definitívne sa
         upokojil.
   </p>
   <p>
    Ale vzdor tomu nemohol ju pustiť z očí. Preštudoval ju v tvári a nenašiel v nej nič
         pekného, ale ani nič odstrašujúceho. ,Tvár každodenná,‘ myslí on. Iba v očiach nesmierne
         imponuje tá istota a pevnota pohľadu. ,Mala byť chlapom, za chlapa nebola by mrzká.‘ Len
         keď sa zasmiala, akási mäkká črta naskočila jej na tvár, čo u chlapov nepozoroval. I
         postavou mu imponovala, svojimi širokými plecami. Dojem je ešte zvýšený blúzou, ktorá
         prilieha tesno a dáva vynikať mohutnosti a rozložitosti postavy. Ruky sú biele, nie
         vypracované, ani ohorené, ale tiež nieto v nich tej okrúhlosti, jemnosti, čo v ruke druhých
         žien. Keď ona podá ruku, podá ju celú a tak energicky a bez škrupule ako bársktorý chlap.
         ,Mala sa narodiť chlapom,‘ opakuje ešte raz svoje pozorovanie. ,Alebo mala sa rodiť za
         sedliačku. Iste by sme ju nenašli variť v kuchyni, alebo umývať misy, ale v maštali okolo
         statku, lebo v rezačke rezať sečku, alebo na humne mlátiť, alebo v poli, nie s kosákom, ale
         s kosou sa zvŕtať na zboží. Možno by vysadla i na voz a poháňala kone, a ktovie, či by
         nezapálila fajku…‘
   </p>
   <p>
    Sám netuší, ako ho teší rozpriadať tieto myšlienky. I smiešno mu čosi prichodí, i
         rozosmial by sa srdečne, keby bol sám. Takto krčí sa nad tanierom a vnútorný smiech vyráža
         v úsmev, ktorý mu prihráva okolo úst.
   </p>
   <p>
    Na druhú popoludní sa zodvihol a odišiel do kancelárie — veselý, spokojný. Zase cíti, že
         mu nechybí nič, že má všetko, všetko.
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2580547" name="ftn.id2580547">
        54
       </a>
       ]
      </sup>
      <span class="emphasis">
       <em>
        on, držiac sa povestného Jozefa, zanechal plásť v rukách žiadostivej
                  Putifárky
       </em>
      </span>
      — narážka na biblický príbeh: Jozef unikol Putifárke, ktorá
               ho zvádzala, a nechal jej plášť (Starý zákon)
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2580902">
       </a>
       11
      </h2>
     </div>
    </div>
   </div>
   <p>
   </p>
   <p>
   </p>
   <p>
    Tak tetka Šemická privykla celkom u Hubov. Prešli dva mesiace, tri a prichodilo jej, že
         býva u nich bohzná odkedy. Vžila sa do spôsobu života dokonale, i preštudovala celé blízke
         okolie, i z ďalšieho čo-to pochytila. Tak poznávala už i daktorých Hubových klientov,
         zvlášte tých, ktorí nielen nakukli do kancelárie, ale i do kuchyne „sa obrátili“, pravda,
         nie s prázdnou rukou.
   </p>
   <p>
    Pomaly naučila sa poznávať túto maličkú a mladú domácnosť. Všetky jej cnosti a všetky
         jej chyby. Ani tieto nemohli ujsť jej oku. Čo mohla, napravila, čo nemohla napraviť —
         zakryla. Ona najviac sa krútila okolo malého Miloša a pýšila sa, že chlapec vyzerá omnoho
         lepšie. „Ach, ako sa popravil!“ Musela sa diviť i pani sudcová i pani verejná notárka. A
         hneď i priskočili s dákou radou, ako by chlapec ešte lepšie podrástol.
   </p>
   <p>
    „Chovajte ho múčkou Neslovou!“ radí pani sudcová, „to je za dietky dobrá medicína.“
   </p>
   <p>
    „Načo mu je múčka akási Neslova,“ bráni sa Šemická, „keď je chlapec úplne zdravý.“
   </p>
   <p>
    „Ale predsa neškodí. Ja viem po svojom. Ede mi bol opadol až strach, behačka ho znosila.
         A Neslova múčka ho vytrhla.“
   </p>
   <p>
    „Dobre, budeme mu dávať Neslovu múčku, keď ho pochytí behačka. A teraz nech je našu
         múku,“ rozhodla tetka Šemická.
   </p>
   <p>
    Pani sudcová sa neopovážila viac odporovať, lebo obyčajne sa strhla jemná ruvačka medzi
         ňou a tetkou. A to vždy sa skončilo nevýhodne pre pani sudcovú, lebo nevedela tak dokonale
         prišiť tetke ako tetka jej. Len keď tetka nebola prítomná, pani sudcová vyhúdala pani
         Amálke: „Len kde si podela rozum, Amálka moja! Dieťa si dáš na cudzie ruky. Už len mať je
         vždy mať — krv je nie voda. A aspoň keby ona bola skúsená, ale nikdy nevie, čo matka
         postúpi za svoje dieťa. Koľko bolesti, koľko strachu a ťažkých starostí…“
   </p>
   <p>
    Pani Amálka sa usmiala v rozpakoch. Nezná, komu skôr veriť. Ale čo môže urobiť ona proti
         tetke, keď i pani sudcová sa jej bojí. A potom mala by proti sebe i muža a tak sa zdá i
         pána Kuchára. Muž isto-iste by povstal proti nej. A čo bude premieňať poriadky, keď chlapec
         je, chvalabohu, zdravý, tučný, červený a vždy veselý. I keď zaplače, najskôr sa utíši na
         tetkiných rukách. Ktovie, čo to ona má pri sebe. Za ňou sa najväčšmi tiahne a počuješ ho
         ustavične: „teta, teta!“ a len málokedy „mama“ lebo „apa“. Až ju to neraz hnevá.
   </p>
   <p>
    „Ó Milane, Milane, ty si chlapec ako dubec!“ posmieva sa mu otec večerom, sediac s ním
         na verande. Nadhadzuje ho na kolenách a volá mu: „hop-hop!“ Chlapčisko sa rehoce a kričí:
         „hota-hota!“ Pán Kuchár sedí skromne pri stolíku, dlane na kolenách a nohy pod stoličku
         vtiahnuté a smeje sa malému loptošovi. Dakedy zacmúka naň a zodvihnúc sa, uštipne ho
         prstami v tvár, až sa chlapec rozkričí. „Nono báči-nono!“ tíši chlapca pani Amália,
         priskočiac k nemu a zodvihnúc ruku malého a hroziac pánu Kuchárovi. A pán Kuchár stiahne
         hlavu medzi plecia a cíti, akoby mu mravce liezli po chrbte. Mravce od radosti, ba rozkoše,
         keď na toto hľadí.
   </p>
   <p>
    On vari najviac zo všetkých hľadí na malého. Pozerá, hľadí, akoby čosi divného nachodil
         na ňom a mlčí. Pani Amália neraz ho pozoruje, čo toľko má vidieť na malom. I neujde jej,
         ako jeho oči berú na seba výraz neobyčajnej nežnosti, keď spočinú na malom. Srdce jej bije
         mocnejšie od pýchy. Veď, hľa, jej dieťa cudzieho človeka tak si pritiahlo. Raz ho
         prichytila, ako drží malého v náručí a bozkáva ho náruživo po tvári. A keď ju on zbadal,
         spustil malého na zem a tvár sa mu hneď premenila. Tá istá utiahnutosť, tá istá zatvorenosť
         na nej, ako obyčajne.
   </p>
   <p>
    ,Prečo nerobí predo mnou, čo sa mu páči?‘ láme si hlavu pani Amália. ,Prečo len keď je
         sám? Predsa vie, že by som sa nenahnevala!‘ Ale neopovážila sa mu to nahlas povedať. Iste
         by došlo do takého neobyčajného rozhovoru a to by im bolo obom ťažko. Veď medzi nimi okrem
         počasia a denných udalostí o druhom sa ani nehovorilo. I nevedela si predstaviť pána
         Kuchára, aby ten vedel i o druhom prehovoriť slova.
   </p>
   <p>
    Najspokojnejší bol sám Huba. Požehnáva hodinu, ktorá sem tetku Šemickú doniesla. Ona
         vrátila domu mier a spokojnosť. Nemusí sa vracať zo súdu s trémou, že zas nájde v dome
         haravaru pre chlapca. Že zas tam sa bude krútiť okolo neho desať ženských a druhých desať
         behať po dome ako bez hlavy a hľadať čosi, čo nemožno nájsť a prevracať celý dom čím hore,
         tým dolu. Čo je ona tu, ani raz nevarili harmanček, ani fenikel, ani tie všakové kašičky. S
         ňou zavítal do domu pokoj, ale i všeobecná veselosť a radosť. Jeho kancelária je vo vzornom
         poriadku a nikdy nezasiahne nik nepovolaný, aby mu poriadok sprevracal. Vôbec — tetka mu
         narazila domácnosť do riadnej koľaje. Dnes aspoň iste vie, že má domácnosť a že nebýva na
         rínku.
   </p>
   <p>
    I bol jej vďačný. I cenil ju vysoko, i vysoko vážil. „Mamúlik, my do smrti sa
         neodslúžime tetke za všetko dobro,“ hovorieval žene. „Túto ženu nemožno zlatom odvážiť. Váž
         si ju sťa vlastnú mater. Áno, ona je nám viac než mater.“
   </p>
   <p>
    „Áno, i ja vidím, že mi dáva pomoc velikú. Ja neviem, čo by si bez nej počala.“
   </p>
   <p>
    „Teší ma, mamúlik. Len hľaď, aby sa jej u nás vždy páčilo. Aby nám neutiekla.“
   </p>
   <p>
    „Vidíš, zas ti začnem onô — vieš, čo bolo s Ľudmilou!“
   </p>
   <p>
    On pozrel jej do tváre so šelmovským úsmevom. Čakal, že tam ho tiež nájde v odvetu
         vyrytý, na tých hladkých, detinských rysoch. Ale úsmev hneď primrzol, a čosi, akoby ho
         krutou rukou chytilo za srdce. Žena sa nesmeje, nežartuje — hovorí celkom vážne a myslí
         celkom vážne. A toto je u nej vážna myšlienka. Nevie, čo má odpovedať, ale spoza toho
         všetkého škúli naň obluda, obluda, ktorej nikdy ešte nevidel: sklamanie, sústrasť so samým
         sebou. Takto môže zmýšľať jeho žena, takto môže ho nerozumieť!
   </p>
   <p>
    „Čo je to, mama?“ pýta sa jej nežno. „Čo sa ti zas prihodilo, povedz mi, všetko, všetko
         mi povedz!“
   </p>
   <p>
    „A čo ja viem, apa! Ja neviem tak múdre rozkladať, tak rozumne. Ja som, ja som… hlúpa,
         sprostá.“ Tieto slová už hovorila v plači. A v plači bolestnom, ťažkom. Vo svojom náručí
         cítil jej nepokojné trepotanie, kŕčovité zmietanie tela. „Kde by ja mohla hovoriť — ja
         neviem nič, ja viem iba, iba, že som nešťastná. Veľmi nešťastná.“
   </p>
   <p>
    Huba nič nehovoril, len pevne pritiahol k sebe svoju nešťastnú ženu. Nedodieva do nej
         márnymi otázkami. I tak nemôže čakať rozumnej odpovede. „Čo jej je? Čo to môže byť?“ trápi
         sám seba a nemá odpovede. Hľadá v minulosti, že nenájde príčiny k takému náruživému výlevu.
         Čo pamätá, v ničom sa necíti vinníkom. Veď ako bol vždy nežný k nej. Ba mal neraz ohľady i
         tam, kde to odporovalo jeho dobrému presvedčeniu. Prečo je nešťastná? Čím ju urazil?
   </p>
   <p>
    „Vy ste sa spriahli proti mne!“ vybúšilo z nej prudkým návalom, sťa oheň zo sopky
         vyhaslej. „Vy všetci ste proti mne!“
   </p>
   <p>
    „Ja, duša — ja?“
   </p>
   <p>
    „A ktože! Ty prvý!“
   </p>
   <p>
    „A s kým som sa spriahol?“ pýta sa v nedorozumení.
   </p>
   <p>
    „S ňou!“ zvolala a tuhšie stiahla ramená okolo jeho šije. „Všade ona — ja nič. Akoby ma
         nebolo!“ A nárek jej pridusil slová. „Vy sa usadíte a ja nič — ani slova…“
   </p>
   <p>
    „Ale nič sa vari nedialo proti tvojej vôli! Povedz mi, ženička, jednu vec, čo sa ti
         stala naprotiveň!“
   </p>
   <p>
    Ona zakrútila hlavou a neodpovedá.
   </p>
   <p>
    „Vari ťa dakto urazil? Vari nevzal do ohľadu tvoju mienku? Vari ťa obišiel v dačom?
         Hovor, dušička, požaluj sa.“
   </p>
   <p>
    „Ja sa nejdem žalovať. Ja nemám na koho. Ale tu — tuná,“ a kladie si ruku na srdce, „tu
         mi je ťažko. Srdce mi pukne od žiaľu.“
   </p>
   <p>
    „A čo ťa rozžalostilo? Aspoň mi naznač, keď nechceš už vypovedať.“
   </p>
   <p>
    „Všetko — a ty, jediný ty! Prečo nehovoríš so mnou, ako s ňou? Prečo sa s ňou radíš?
         Prečo bez nej nič? Prečo — povedz mi teraz už, prečo!“
   </p>
   <p>
    „Ty si mi čosi druhé než ona. Ty si mi žena, moja dobrá, dobrá ženička a ona je ženská
         staršia, skúsená, ona rozumie všetko…“
   </p>
   <p>
    „Vidíš, aký si! A ja musím mlčať, keď vy hovoríte. Ja tam nemám miesta. Ja som ti nie
         treba. Ešte na ťar — ťarchu som ti,“ rozplakala sa zase, „nie na osoh. Vám dvom by bolo
         najlepšie. Najlepšie by vám pristalo spolu. Ja vám iba zavadziam. Pravda, vám je jedno, či
         som tam ja, lebo nie, vy na mňa nepozeráte. Akoby ma nebolo…“
   </p>
   <p>
    Teraz už toho vedel dostatok. Až hlava mu brnie od zmätku. Skúma dosavádny život a
         skutočne vidí, že žena má pravdu. Je tak, ako ona hovorí. Len kde to pozbierala! Hľa, on
         myslel, že je všetko v poriadku — a tu žena sa búri, vzpína, bráni… Vidí on, čo ona
         vystíha. Vystíha svoj podiel na duševnom živote spolu s ním. Prehliadla, že nezdieľa s ním
         duševný život. Že on si rezervoval čosi, kam ona nemá prístupu. A ju bolí, že druhí ho
         zdieľajú, že druhí majú otvorené dvere, ktorými ona ešte nevkročila.
   </p>
   <p>
    „Kto by myslel, čo jej vsadne do hlavy! Aká čudná kaprica!“ i hnevá i čuduje sa on.
         „Pekný si mi urobila kúpeľ! Teraz už ako sa vypletiem?“ Čudno mu prichodilo, kde sa vezmú
         také divné myšlienky v nej. „Nemá toľko starostí,“ dovtipoval sa, „odkedy je tu tetka
         Šemická. A tak rozum kade-tade lieta, po daromniciach.“ A čím ďalej väčšmi mu prichodilo od
         nej, čo krivda, že by chcela prekračovať medze, jej vymerané. „Konečne každý má mať svoj
         kruh, môže sa riecť osobnú svätyňu. Do nej sa utiahneš, keď ťa omrzí svet. Veď nie sme ako
         príštepkári v Carihrade, aby sme šili na ulici, alebo lazaróni neapolskí, aby sme na ulici
         vybavovali všetky delikátne obrady. Sám Kristus cítil potrebu utiahnuť sa na púšť, aby
         mohol byť sám so sebou…
    <sup>
     [
     <a class="footnote" href="#ftn.id2581286" name="id2581286">
      55
     </a>
     ]
    </sup>
    A ona sa mi vtiera do tejto svätyne. Coky!“
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2581286" name="ftn.id2581286">
        55
       </a>
       ]
      </sup>
      <span class="emphasis">
       <em>
        nie sme… lazaróni neapolskí, aby sme na ulici vybavovali všetky
                  delikátne obrady. Sám Kristus cítil potrebu utiahnuť sa na púšť, aby mohol byť sám
                  so sebou…
       </em>
      </span>
      — narážka na príbeh z Nového zákona (Matúš 4, 1 — 11)
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2581311">
       </a>
       12
      </h2>
     </div>
    </div>
   </div>
   <p>
   </p>
   <p>
   </p>
   <p>
    Pán Ondrej Kuchár zastupoval dve bytosti. Jedna bytosť bývala v meste, poťažne na
         vidieckom dome, druhá v dedine, na kúrii po otcovi zdedenej. Vlastne musí sa riecť úprimne:
         „po otcovi“, nie po otcoch. Známo, že kto nemá modrú krú v žilách, nemôže mať „otcov“, ale
         len „otca“. Taký človek nemá histórie, jeho predkovia neprišli s Árpádom v šubách
         pardalových, ba ani len nečakali Árpáda s povestným hrncom vody a viazanicou sena.
    <sup>
     [
     <a class="footnote" href="#ftn.id2581335" name="id2581335">
      56
     </a>
     ]
    </sup>
    Bohzná, kde sa taký človek vezme, keď jeho predkovia absolútne sa nemôžu
         odvodzovať od Árpáda, ba ani len od Adama.
   </p>
   <p>
    Istá vec, že otec nášho Ondreja, Jurko, bol človek bez histórie. Jeho šťastie bolo, že
         ako meštianskeho syna, našla ho revolúcia v školách. Bol by sa vyučil za kňaza, alebo za
         rektora, ale po revolúcii otvorila sa i meštianskemu synovi kariéra stoličná — počnúc od
         hajdúcha až po kancelistu. I tak sa stalo, že on ustrnul na kancelistve. Zoznámil sa s
         dcérou starej famílie, Zuzanou Quietoris, dcérou pána Adama Quietorisa de Virágfalva i
         založil s ňou novú famíliu zemiansko-úradnícko-meštiansku: kuchárovskú. Stoličná klika,
         tzv. „smotánka“ spoločnosti, prijala túto famíliu do svojho kruhu, takže jediný výhonok
         nového stromu, Ondrej Kuchár počal sa rátať medzi „našich synov“, „našu krv“, i hlavný
         župan mal ho vo svojom notese zapísaného. A pretože nosil notes na srdci, a v notese nášho
         Ondreja — nie bez príčiny sa odvolával: „Môj syn, vždy ťa nosím na srdci, i budem, kým žiť
         budem.“ A Ondrej, majúc takého velikého pána za nosiča, spokojne a sladko spával, i cítil
         sa človekom najšťastnejším.
   </p>
   <p>
    Tomu notesu môže ďakovať, že šuhaj päťadvadsaťročný stal sa kancelistom pri stoličnej
         kase a pozdejšie kasaperceptorom, iba že nosil titul a bral plácu kancelistu a v
         skutočnosti spravoval kasu miesto „Pišta-báčiho“, ktorý mal iné starosti, než „vysedávať“ v
         stoličnej kase a „dusiť sa“ medzi poplesnenými obligátormi.
   </p>
   <p>
    V tomto svojom kráľovstve sa pohybuje náš Ondrej s úradnou tvárou. Vrásky na čele, a
         akási povinná zamračenosť. Keď príde dakto do kancelárie z dedín, odbaví ho čo najskôr a
         vždy dodá, že „nemá kedy“ reči trúsiť nič po nič. Sčituje, odčituje ako patrí na dobrého
         počtára a ďakuje blahosklonne Ištvánovi, ktorý stojí v parádnej uniforme na bráne s
         vytasenou šabľou.
   </p>
   <p>
    V sobotu pred večerom prichádza brička, vlastne vozík vlastnej konštrukcie, pred
         vidiecky dom. Koníky drobné, demokratické, ktoré v stredtýždni po poli pracujú. Kočiš nenie
         v mentieke, ani v livreji — ale taký, ako zváža seno, alebo vyváža trus, vysadne na vozík a
         hybaj po „pána“. Ondrej vysadne do zadného sediska, kožou dokonale obšitého — a táto sprava
         i s koníčkami hurtuje po mestskej dlažbe a tam z mesta, bielou stoličnou cestou do
         Kvetoviec.
   </p>
   <p>
    Na nižnom konci dediny stojí starý domec prízemný, ale nesmierne priestranný. Nikto by
         nepomyslel, že v tomto drevenom „kaštieli“ môže byť toľko izieb a v tých izbách toľko
         všakovej haraburdy, čo sa volá „mébl“. Domec stojí vo veľmi rozľahlom dvore, na úložitom
         briežku. Pred ním zasadené sú dve lipy, tak rozkonárené, že slnce cez ne prebiť sa nemôže.
         Dom je opásaný na všetky strany cifrovanou pavlačou, na ktorej sa môže dobre vysedávať
         večerom, po horúčave dennej.
   </p>
   <p>
    To je stará kúria quietorisovská.
   </p>
   <p>
    Vozík vtiahol do dvora, „pán urodzenký“ skočil na zem a už beží z domu proti nemu žena,
         stará Dojková, ináč Katrena, privítať ho slušne ako zástupkyňa pána.
   </p>
   <p>
    „No, čo nového, Katrena?“ pýta sa pán.
   </p>
   <p>
    „Nič takého, pán urodzenký. Zemiaky sa presekali, ale iba „V záhradách“. „Na brehu“ a
         „Pod Borovie vŕškom“ neboli súce. Ledva ešte zišli. Kde-tu nájdeš ešte biele cíby. Mišo
         pobránil lúky, ale povedá, že ich krty zhumpľovali — samý krtenec.“
   </p>
   <p>
    „Hm, nerobí nič. To popráva lúky. A či ste ich posypali popolom?“
   </p>
   <p>
    „Vyvláčil ho tam bezmála všetok, i hnojovku vyvážal dva dni. Tá lanská tráva, čo tam
         zasial — tá akási novosvetská „kdesadejka…““
   </p>
   <p>
    „Timotejka,“ napraví ju pán.
   </p>
   <p>
    „Hej, dymodejka nezišla. Nebodaj ju vtáčence vyzobali.“
   </p>
   <p>
    „Pôda nebude súca,“ poznamenal pán.
   </p>
   <p>
    „Veď hej a veru sa na ňu vyhodilo groša nemilobohu.“
   </p>
   <p>
    „Hja, musí sa probúvať, Katrena,“ poučuje ju pán. „Všakovak probúvať. Zem ustala rodiť,
         sťa ty ustaneš, keď sa premávaš celý deň. Treba ju teda oklamať — podhodiť čo druhého, čo
         nerodila ešte. Ako tebe sa prijedia zemiaky, keď ich vždy jedávaš s kapustou. Ale ich
         probuj piecť, pražiť, smažiť, tu zas tĺcť, tu celé — uvidíš, ako ťa oklame. Budeš si mívať,
         že je to čosi ustavične nového. A ono vždy sú to len zemiaky. Varietas delectat
    <sup>
     [
     <a class="footnote" href="#ftn.id2581518" name="id2581518">
      57
     </a>
     ]
    </sup>
    — hovorí latinák, a toho sa drží i zem.“
   </p>
   <p>
    „Veď už hej,“ prisvedčila, ale vidno, že rozum preskočil na druhý predmet. „Hej, ako
         povedám, to teľa, čo sa toť uliahlo, dobre sa šikuje. Hodno ho bude prisadiť. Môj Ondro ho
         včera pustil do ohrady, strečkovalo, čo nedaj panebože!“
   </p>
   <p>
    „Treba dať pozor, aby neskočilo krivo. Vieš, čo je to, keď teľa skočí krivo. A škoda by
         ho bolo.“
   </p>
   <p>
    „Podrástlo?“
   </p>
   <p>
    „Oči ide svet nechať na ňom. Ja sa len bojím, že padne naň úrek. Ako ročníča, ale horky!
         Ani ročníča podajedno nebude také…“
   </p>
   <p>
    Ondrej sa usmial radostne. „Vidíš ty, teraz už môžeš uveriť, ako je dobre nešanovať
         groša od býka. Kým sa nám ťažilo ísť s kravami do „kvačianskeho majera“, liahli sa nám
         mačatá. A teraz vidíš, aký rozdiel…“
   </p>
   <p>
    „Veď ja hneď, že tak bude. Poradil mi kvačiansky bača, keď nám doniesol syro, aby krave
         varila podbeľ na kapustnici, že bude teľa na div. A vidíš nezlyhal kvačiansky bača.“
   </p>
   <p>
    „Ach, čerta podbeľ!“ rozdráždil sa Ondrej. „To je plemä, Katrena — algavské plemä. Ja sa
         ti čudujem, že sa ti to neprace do hlavy: plemä je prvá vec a potom opatera, to sa
         rozumie.“
   </p>
   <p>
    „Čidali, opatera!“ prisviedča Katrena. „Podsypala som kvočku — tuto mi ju Zuza
         Kľukanovie požičala. Naša sa ešte nerozkvokala, ani jedna. Bohzná, čo vyvedie za rasu — ja
         neverím, čo stálo v tých novinách.“
   </p>
   <p>
    „Máš zase!“ zvolal netrpezlivo Ondrej. „To sú vajcia z prekrížených oxfordiek s
         kumberlandským kohútom. Sliepky sú na mäso i na osoh najlepšie. Hlavná vec opatera a
         nasypať sanitry do homoku,
    <sup>
     [
     <a class="footnote" href="#ftn.id2581593" name="id2581593">
      58
     </a>
     ]
    </sup>
    aby ich blšky netrápili.“
   </p>
   <p>
    „Hm,“ odpovedá Katrena, šúchajúc zásterou lakeť.
   </p>
   <p>
    „Zas neveríš!“ karhá ju Ondrej. „Sliepka sa kúpe v homoku, tak ako kôň vo vode. To je
         životná podmienka. A keď je v homoku sanitra, blšky sa sliepok nedržia.“
   </p>
   <p>
    „Veď už nech im bude, keď je tak.“
   </p>
   <p>
    S tým došli na schodíky, vedúce ku pitvorným dverám. Schodíky, ako i pavlač, kryté sú
         predĺženým odkapom. Strieška na altánku spočíva na stĺpikoch štíhlych, okolo ktorých sa
         vije akási bylina, tuná nedomáca. Z priestranného pitvora, v ktorom stojí dlhá lavica s
         operadlom — snáď pre sedliacke návštevy — zahol hneď vľavo do prvých dverí. Pohodlná
         posteľ, drevená kanapa, prihodená akýmsi pestrým kobercom, päť stoličiek, stôl pred kanapou
         a v kúte zas písací stolík. Pred ním drevený javorový fotel s vysokými operadlami. To je
         všetko. Spomenúť treba ešte kalendár, zavesený na stene pri stolíku, pri ňom termometer, z
         druhej strany zrkadlo, asi ako dlaň v čiernom rámci a nad posteľou obraz Krista s horiacim
         srdcom. Toto je „zelená svetlica“, v ktorej sám gazda pracuje, býva, jedáva i spáva. Bočné
         dvere sú zatvorené teraz na kľúč — vedú do svetlice „modrej“, tam ďalej je „biela“ a z
         druhej strany pitvora je kuchyňa, špajza, a svetlica „čierna“, alebo tzv. „Fumatórium“,
    <sup>
     [
     <a class="footnote" href="#ftn.id2581651" name="id2581651">
      59
     </a>
     ]
    </sup>
    kde sa chlapi oddávajú tabaku, ktorý je tam naložený v súdku z borovkových
         dúhok. Na stene je drevený rám a v ňom nájdeš fajky i čibuky, i pipky rozdielnych kalibrov
         i rozdielnych systémov. To všetko pre hosťov, lebo Ondrej sám nefajčí.
   </p>
   <p>
    V izbách nenájdeš nič zvláštneho, všetko je tak, ako bývalo „za krčaha kráľa“ v
         zemianskych kaštieľoch. Ale predsa sotva Ondrej zhodil kabát a sadol na diván, sotva začul
         povetrie, niečo stuchlinou raziace, pocítil i pravdu toho, že „všade dobre, doma
         najlepšie“.
   </p>
   <p>
    Dom stojí v takom spôsobe, v akom stál za starých Kuchárovcov. Len do „zelenej“ svetlice
         čosi sa predralo moderného života. Zvlášte na písacom stolíku sa to vidí a menovite na
         knihách v koži viazaných, postavených v rade na stolíku a na hŕbočke novín
         hospodársko-záhradníckych. Knihy sa tiež vzťahujú na hospodárstvo, záhradníctvo a menovite
         včelárstvo. I noviny i knihy sú najviac nemecké, len kde-tu slovenské. „Maďar som nie,
         Slovák nesmiem byť, budem Nemec,“ rozhodol sa už na počiatku svojej kariéry pán Ondrej. „I
         tak sme sa nevolali v 16. století Kuchár, pravdepodobne, ale Kocher. Bohzná, kde vzal túto
         historickú teóriu, keď ich rodina nemohla sa do 16. storočia vôbec stopovať.“
   </p>
   <p>
    „Čo budeme na večeru?“ prišla sa pýtať Katrena.
   </p>
   <p>
    „Čo budeme!“ a zaboril oči do zeme. „Šalátu ešte nieto!“
   </p>
   <p>
    „Kdeže šalát, v tomto mesiaci,“ ohradila sa gazdiná. „A keď narastie, potom oň
         nestojíte. A teraz ho vystíhate — máme žeruchu ku teľacine.“
   </p>
   <p>
    „Žeruchu! Tá už zatvrdla. Čo mi do žeruchy.“ A keď chvíľku porozmýšľal, doložil: „Nuž
         daj žeruchu. Nechže bude žerucha.“
   </p>
   <p>
    „Toto je najhorší mesiac, nemáš nič zeleného.“
   </p>
   <p>
    „Žihľava je dobrá na špenát,“ navrhuje Ondrej.
   </p>
   <p>
    „Hm,“ rozmýšľa Katrena. „Ostarela. Môžeš z nej motúzy súkať.“
   </p>
   <p>
    „Teda žeruchu a teľacinu. A kyslého mlieka. Teraz sa začína kyslé mlieko.“
   </p>
   <p>
    Ondrej sa obliekol do zvláštneho bieleho talára a vyšiel na dvor. Porozhliadal sa po
         dvore i gazdovských staviskách, či je všetko v poriadku. Keď sa presvedčil, že maštale zas
         sú nie čisté, i hnojovka ako za starodávna letí dolu dvorom v jarčeku, zarmútil sa. ,Čudná
         vec, ako ťažko privykajú reformám. Reformám, ale len poniektorým. A najviac tým, ktoré sú
         na osoh. Prečo je to, pane bože, keby ja vedel,‘ počal v sebe rozmýšľať, nie prvý raz, ale
         možno stý raz. ,Videl, že spod hnojovky šibe tráva ako múr a ešte neverí. Keď mu kážem lúky
         brániť, vysmieva sa mi za chrbtom. A vidí, že je tráva na div. I ruchadlo mu nenie po
         chuti, že je lepší drevený pluh. A keď prišli vechsle, naučil sa na ne odrazu. Podpisuje
         ich, ani čo by ho najal. Prečo, skade pochodí tamten odpor a tuto taká pachtivosť za
         reformami? Čo je toho pôvod?‘ Porozmýšľal, poobracal faktá sem a tam a prišiel k záverku:
         „My sme opice, to je pôvod…“
   </p>
   <p>
    V záhrade zamieril rovno dohora. Na hriadky pozrel iba zbežne. To je kráľovstvo Katreny.
         Tu rastie zelenina, pod jej rukami vychýrená. Ona je prvá na vidieku, čo stavia prvé
         uhorky, prvý šalát, prvú fazuľu svojmu pánovi na stôl. Na tom prvenstve zakladá si viac
         ona, ako on. A aby sa vedelo, čo ona zmôže, tieto prvotiny posiela i hlavnému županovi a
         seniorovi. Ondrej zas nosí z nich pani Amálke, ktorá nevie prenachváliť Katreninu zbehlosť.
         Ale Ondrejova pýcha je tamhore, pod lipami. V ich tôni vystavený je temer nádherný včelín.
         Už zvonku sa vidí, že je to čosi neobyčajného. Je rozsiahly, že tých tridsať klátov sa
         temer tratí v jeho útrobách. Zdnuka je vylepený všakovými obrázky. Tu sú figuríny z módnych
         žurnálov, zas ilustrácie z novín. Vyzerá tu, sťa v dákom letníku. Kanape i fotely z
         prehýbaného dreva, podobne i postelica s prehodeným pokrovcom, stolík i veliká armarija:
         všetko v najlepšom poriadku. Vidí sa, že na tento kút vynaložil gazda všetok svoj rozum i
         opateru.
   </p>
   <p>
    Včely sú jeho láska, jeho náruživosť, jeho chlúba, i jeho šport. Katrena si neraz
         podudre na ne, ale iba v sebe. Nesmie hovoriť otvorene, lebo jej pán je v tomto punkte
         nedotklivý. „Keby tie peniaze poodkladal,“ neraz mudruje, „čo on rozfrnadí na tú búdku,
         mohol by sa v mede kúpať. Veru hriech takto márniť groš nič po nič. Môže ho i dolu vodou
         púšťať…“
   </p>
   <p>
    Ondrej otvára dzierdzoniak za dzierdzoniakom a díva sa s neobyčajným záujmom na ten čulý
         život tamdnu. „Teraz im je vrchovisko,“ pochvaľuje si, „robota rastie nie dňami, ale
         hodinami.“ Vo včelíne sa nesie opojná vôňa medu, ktorý znášajú včeličky rojmi. Práve
         zakvitli lipy, i na nich je večný šum od svitu, do mrku. Dnes týždeň prázdne bydielka a
         dnes visí biela robota, sťa srieň a v nej naznášané zlato — sladké, voňavé. „Včela je
         najrozumnejší tvor na svete,“ húta Ondrej, „rozumnejší iste od človeka. Zriadila si štát,
         vzorný štát, v ktorom každý občan má svoje miesto i svoje určenie. A každý mu i zodpovedá.
         Nenájdeš tam ministerstva, ani municípií.
    <sup>
     [
     <a class="footnote" href="#ftn.id2581866" name="id2581866">
      60
     </a>
     ]
    </sup>
    Všetko tečie svojím prúdom, vymeranou cestou. Tu nemáš protekcie, ani klík,
         panuje všeobecná spravodlivosť a znášanlivosť. A kde sme my, páni prírody, za včelami? Ešte
         šťastie, že včela nenie ako medveď. Podmanila by nás, kultúrne nižšie stojacich; narobila
         by z nás otrokov. A takto my vládneme nad ňou. Brutálnou presilou, celkom fyzicky.
         Pripravujeme ju o sladké ovocie neúmornej práce a pilnosti…“
   </p>
   <p>
    A kým takto premýšľal, vyťahuje z jedného kláta, ktorý je najplnší, trámik za trámikom.
         Prezerá ho každý dôkladne, čo je v ňom: nasadená mlaď, obnôžka, alebo med. I tam, ako sa
         blíži letáču, tak plášte stávajú sa plnšími. Došiel i na plášť biely sťa papier, ťažký,
         plný, nedotknutý. Nevidíš ani jednej bunky otvorenej, všetko zapečatené.
   </p>
   <p>
    „Teba si vezmem, teba si vezmem,“ dudá si tento čudný text na známu pieseň: „Povyše
         mlyna, hustá vrbina…“ A odkladá plné plášte na stranu, na čistú dosku. „Ty budeš pa-pani
         A-Amálii,“ dudá si ďalej. „A ty budeš Dani-báči báčimu.“ Dani-báči je totiž hlavný župan.
         „Nech vedia-vedia, čo je to u mňa za novi-novina podivuhodná za novi-novina ej,
         podivuhodná…“
   </p>
   <p>
    Takto dudajúc zapakoval plášte na zvláštny spôsob (à la Kuchár) do hárkov
         čistého papieru a všupol ich do truhličky z tenučkých dosák zbitej.
   </p>
   <p>
    Ešte sa porozhliadal po včelíne, či je všetko v poriadku a vyšiel von, pod lipy. „Pohoda
         excelentná pre včely! Toho roku bude rojov!“ A čosi akoby ho zarmútilo. On nebude tam, keď
         budú vychodiť roje, pravdepodobne bude na stoličnom dome. On môže iba úle pripraviť a s
         osádzaním musí sa spustiť na tunajšieho kováča. „Služba — súžba,“ mihne mu hlavou. „Čo
         robiť?“
   </p>
   <p>
    Vstúpil zadnými dvierkami a pred jeho očima prestierajú sa lány poľa. Duša sa mu zas
         rozveselila nad tou jasnou, vysmiatou zeleňou jarín, ktoré len že počali šibať z čiernej
         zeme. Medzi nimi nájde sa zas tabla počernej, sýtej zelene ďatelín a ta, ďalej černejú sa
         záhony zemiakov. Vňať nemohla ešte zakryť nahotu zeme. Vlní sa pred ním obraz pomladeného
         poľa, sťa nádherný pokrovec, baviac oko pestrosťou, vlnitosťou. A to všetko zatvorené je v
         tmavej zeleni bujných lesov, z ktorých dochádza prvý pozdrav súmraku na krídlach sviežeho
         vetríka, vôňami presýteného. Ľudia ešte si pridávajú chutí, aby dohnali kopačku do úvratí,
         aby nezostalo cez nedeľu nedokončené, i prestali sa vyťahovať a narovnávať ľadvie.
   </p>
   <p>
    Ondrej sa zas vrátil do dvora a vstrčil hlavu do každého kúta. Prezrel i kolesá, v akom
         sú stave. Vošiel i do stajne a potľapkal po hladkom chrbte vychýrené teľa z algavského
         plemena. „No, tento Ďuro, babrák,“ hundre napaprčený, „keď tak nešanuje hnojovku!“ A
         rozhliadnuc sa ešte raz dvorom, vtiahol do „kaštieľa“. Tam Katrena práve rozrábala špiritus
         kopáčom. Krstila ho radšej väčšmi ako menej, aby „nezaškodilo“. Vo velikom koši je
         nakrájaného chleba tvrdého, krehkého, ako obyčajne jačmenný chlieb býva, keď odstojí.
         „Aspoň je sýty“, odpovedáva Katrena na námietky. „Friškým by ani hlavnišpán nevystačil.“
         Ondrej sa rozkročil naprostred pitvora a kníše sa na nohách, ruky vo vrecku.
   </p>
   <p>
    „A Kupculi prihoď lyžku omasty a múky do uzlíka,“ nariaďuje Ondrej.
   </p>
   <p>
    Katrena fľochla bokom očima na pána a stisla pery.
   </p>
   <p>
    „Detí ako myší a nemáš čo vložiť do úst,“ doložil pán.
   </p>
   <p>
    „Veď tak, načo sa vydala. Lepšie bolo stáť o suchom chlebe, ako sa zahrdúsiť za oplana.
         A teraz každému na ťarchu a najvyše sebe.“
   </p>
   <p>
    „E-e!“ zazíval si pán. „Čo budeš vyhúdať, keď nič nepremeníš. Na každý pád zaslúži
         poľutovania. A ten nevoľný drobizg ešte väčšmi.“
   </p>
   <p>
    „Ale keby jej prišiel, zas by ho prijala do domu,“ rozčuľuje sa Katrena. „Ešte by ho
         uctila. A podistým sa jej vovalí do domu na jeseň. A zas odbehne, keď bude dieťa na ceste.“
         Po dlhšej chvíli doložila: „Ach, bože, aké sme my, aké sme my…“
   </p>
   <p>
    „To je zákon prírody, a či už zákon boží,“ opravil sa pán. „Láska je vec veliká a muž je
         muž. Tomu podľahne každý — každý…“
   </p>
   <p>
    „Ale tiež musí sa mať na povrázku človek!“ ozvala sa Katrena. „Lebo každej veci musí byť
         spôsob a poriadok. Akože sa obsypeš deťmi, keď sama ledva máš čo vložiť do úst.“ A keď
         všetko rozostavila na stôl, ako patrí, doložila: „Mladosť pochabosť. To sa môže povedať…“
   </p>
   <p>
    Ondrej vošiel do zelenej svetlice a rozvalil sa na tvrdú kanapu. I tam ešte rozmýšľal
         nad ťažkým osudom nešťastnej Kupcule. A aká ženská za dievoctva nádherná! Sám raz vyšiel,
         keď sa obrábali sená „Pod Käčku“ a pozeral Marienu Šišmankinu. Ona zbadala, že „mladý pán“
         za ňou hľadí, vrtela sa sťa na drôtoch. Dobre on cítil, že to všetko koketstvo. I tá biela
         šatka, stiahnutá na oči, aby odblesk z nej padal na zdravú, ohorenú tvár. I tie rukávy
         naduté, šuchoriace s každým pohybom. I tie náhle obraty, od ktorých sukňa plieskala po
         tvrdých, jadrných nohách. Znala ona, že zamotal sa do jej krážov sťa motýľ nočný, keď
         naďabí na svetlo.
   </p>
   <p>
    I raz prišla k nim a on stretol sa s ňou v pitvore. Mama bola kdesi v modrej alebo
         zelenej. Ovinul ruku okolo hybkého drieku a vtisol jej na ústa ohnivý bozk. V hlave mu
         zahučalo a ešte — ešte…
   </p>
   <p>
    „Aký — ľaľa — svätúch,“ utrela si spakruky pery a oprúc mu lakeť o prse, vymotala sa mu
         z náruče.
   </p>
   <p>
    Neodpovedal nič, len sa celý zarumenil. On stál v rozpakoch, nevediac, kam sa podieť
         pred jej pohľadom, plným posmechu. Zaradoval sa úprimne, keď začul kroky z modrej svetlice,
         a keď mal podstatnú príčinu skryť sa pred materou na pavlači. Od tých čias sa jej nedotkol.
         Len keď vyšiel do hory a ľahol do chládku, pozerajúc do modrej oblohy, skočila mu pred oči
         strunistá postava dievčaťa. I neraz zažiadalo sa mu skúsiť med jej bozku. Ale keď bol na
         príhode, i na samote s ňou — akási neznáma sila odháňala ho od nej. Zišiel mu na um jej
         pohľad, plný posmechu i zneváženia — premohol pokušenie.
   </p>
   <p>
    Mariena pozdejšie vydala sa za Kupca, človeka, ktorý ju odbehol, keď mala s prvým
         dieťaťom ísť do kúta. Pozdejšie sa zas vrátil, ale zas ho odohnalo i druhé dieťa. Bol to
         človek spustlý, ktorého pokazilo naše hlavné a sídelné mesto, kam chodieval už mládencom
         „na roboty“. Ondrej pociťoval teraz k žene, ktorá kedysi mu nadháňala myšlienky celkom iné
         — úprimný súcit. Sám nariadil, že ju budú prijímať do roboty, hoc jej robota nestála mnoho.
         Musela brať so sebou aspoň dvoje detí: jedno na chrbte a druhé na rukách a každú chvíľu
         odbehovať od roboty ku kolíske, na troch tyčiach postavenej. Krem toho kázal jej prihodiť
         čo-to, múky lebo omasty. Urobil by to i častejšie, ale sa i trochu okúňa Katreny.
   </p>
   <p>
    Katrena za týmito myšlienkami šípi, že trčí čosi celkom iného. „Bože môj drahý, nevieme,
         ľaľa,“ zdajú sa hovoriť jej kritičné pohľady, „čo sa stáva, keď sa komornica spáči pánom
         urodzeným…“ I akosi významne poznamenala pár ráz, že trojročný Števko, mladší Marienin,
         akoby „pánu urodzenému z oka vypadol“. Ale hneď i dobrodušne doložila, že sa Mariena musela
         „zahľadieť“ do pána urodzeného, čo nenie ešte nič tak hrozného.
   </p>
   <p>
    Keď sa Krivý Maťo vyštveral na zvonicu a odzvonil tri pulzy na velikom zvone — na ňom sa
         v sobotu zvonieva — robotníci v poli vydýchli, narovnali ľadvie, zazívali. I oni dotiahli
         na úvrate a pohádzali motyky.
   </p>
   <p>
    „Ľaľa, slnce zašlo, odtiahol so zvonenín,“ durdili sa starí.
   </p>
   <p>
    „Možno zaspal.“
   </p>
   <p>
    „Ach, páni ho podplatili, nech nás drží dlho.“
   </p>
   <p>
    I kráčajú dlhým radom po brázde v dolinu, sťa húsatá za starou, za Ondrášom Vržinom,
         chudým komorníkom Ondrejovým. On je uňho ako „gazda“, mal by „vodiť predok“ v každej
         robote, ale obyčajne ostáva „na chvoste“. „Čo sa budem pretŕhať,“ myslí on sebe, „bude i
         zajtra, chvalabohu, deň.“ Ondrej zná o ňom, že sa nejde pretrhnúť, ale má ho za gazdu
         preto, že robotníkov vie dobre zháňať a nič neodnáša zo dvora. V zháňaní robotníkov je
         veľký majster. Keď dakto nechce slúchnuť, vyhodí mu na oči i to, čo starý otec „pána
         urodzeného“ urobil starému otcovi tvojmu.
   </p>
   <p>
    Keď popili, čo im Katrena rozriedila do krpky, vchádzali jeden po druhom, podkovu chleba
         pod pazuchou, do zelenej svetlice. Tam oddávajú bliašky a za každú dostávajú po „desať
         groší“. Bliašky sa dávajú každý večer po robote a Ondráš Vržina je gazda nad nimi. Kým sa
         bliašky zišli a rozišli stôsiky dvojšestákov, zelená svetlica naplnila sa zvláštnou vôňou,
         ktorú títo ľudia, ku hrude prikovaní, všade roznášajú sebou. Ondrejovi nenie protivná;
         privykol na ňu tu doma a neodvykol od nej ani v kancelárii.
   </p>
   <p>
    „A teraz daj večeru,“ rozkázal Katrene, keď dom zase stíchol.
   </p>
   <p>
    Stôl bol prikrytý, prisadol k nemu a schuti zjedol, čo doniesla Katrena. Vyšiel na
         pavlač a rozhliada sa po okolí, ktoré už toľko ráz videl a predsa vždy je na ňom čo vidieť.
         Sadol tak sám na kanapu a upiera oči ďaleko na ten čierny veniec hôr, ktorý mesiac oblial
         svojím zlatým svetlom. V dedine zavládla tichosť, iba z domu Ďura Zubáka dolieha až sem
         spev sobotňajšej piesne: „Dokonavše ten týdeň, bože milostivý…“
    <sup>
     [
     <a class="footnote" href="#ftn.id2582262" name="id2582262">
      61
     </a>
     ]
    </sup>
    To je ešte jeden z tých domov, kde sa držia staré obyčaje, i jediný vari v
         dedine, ktorým nemohli otriasť dnešné „ťažké časy“. Z druhej strany dolieha klepotanie,
         pomiešané šumotom vody z „prostredného“ mlyna, ktorý je naprostred dediny ukrytý medzi
         vŕbami. Z kuchyne tu i tu sa ozve šuchot alebo hrkot — Katrena umýva náradie a riadi
         kuchyňu, ako každú sobotu. Ale onedlho čuť pritvoriť dvere a cvaknúť kľučku. Konečne sa
         rozpŕchne zo zadnej pavlače pruh svetla, ktorý hádzala kuchynským oblokom lampa. I tam sa
         rozloží posvätná tichosť.
   </p>
   <p>
    I Ondrejovi sa vzdychlo, nie od žiaľu, ani od starostí. Sám od seba odtrhol sa vzdych
         kdesi hlboko v prsiach a letí, boh sám vie kam, do nekonečna. Takto oddávna naučený je
         vysedávať v sobotu večer na svojej pavlači, akoby naslúchať prvý dych noci. Dnes zvlášte mu
         je akosi slávnostná, táto tichá, nádherná noc. Málo ich bolo takýchto. I vracajú sa staré
         rozpomienky, keď on, mládenec, tuná sa oddával svojim snom. Tu sa predstavoval sedieť po
         boku ženy, ktorá, roztúžená kladie hlavu na jeho plece a dumá sladkú dumu o šťastí. Hľa,
         ako sa to krásne snovalo vtedy! A skoro každý večer zavítali také predstavy. Potom začali
         rednúť, čím diaľ, to viac a teraz nakuknú len vo výročné sviatky. ,Ako sa to minulo!‘ dumá
         a srdce sa znepokojuje. ,Kedy sa to minulo? Ako?‘
   </p>
   <p>
    A nikde nieto dákych markantných signálov, čo minulo, prešlo bez stopy, ako čln, keď sa
         prevezie cez rieku, a tichá voda hneď vyrovná brázdu, ktorú vyoral do jej hladiny.
         Nenachodíš udalostí, nenájdeš poryvov — všetko akosi vyrovnané, bez histórie. ,Toto je
         život — toto,‘ myslí sebe a dodáva s akýmsi bôľom: ,Život, a to lepšia jeho polovica. Teraz
         už príde na druhú stranu, dolu kopcom…‘
   </p>
   <p>
    ,Život všedného človeka,‘ doložil s akousi výčitkou: ,Všedného, všedného… Z takéhoto
         materiálu je zlepený ten kolos, čo sa volá obecne „masa“. Ja som atóm tej masy, ktorý sám v
         sebe neznačí nič.‘
   </p>
   <p>
    I takto si rozkladá, akoby prestiera pred oči tú plachtu svojho života a prezerá, čo
         nájde na nej zvláštneho. Presýpa akoby medzi prstami drobný piesok rozpomienok, či mu
         nezahraje, medzi pieskom skvelá perla. ,Ničoho nič všetko jednaké,‘ uznáva s akýmsi žiaľom…
   </p>
   <p>
    Pocítil chlad na nohách.
   </p>
   <p>
    „Nuž týždeň sme, chvalabohu, skončili. Poďme spať.“ I s akýmsi uspokojením, že zas
         skončil týždeň, vošiel do domu a zaprel dvere.
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2581335" name="ftn.id2581335">
        56
       </a>
       ]
      </sup>
      <span class="emphasis">
       <em>
        jeho predkovia neprišli s Árpádom v šubách pardalových, ba ani len
                  nečakali Árpáda s povestným hrncom vody a viazanicou sena…
       </em>
      </span>
      — t. j.
               nebol Maďarom
     </p>
    </div>
    <div class="footnote">
     <p>
      <sup>
       [
       <a class="para" href="#id2581518" name="ftn.id2581518">
        57
       </a>
       ]
      </sup>
      <span class="emphasis">
       <em>
        Varietas delectat
       </em>
      </span>
      (lat.) — zmena teší
     </p>
    </div>
    <div class="footnote">
     <p>
      <sup>
       [
       <a class="para" href="#id2581593" name="ftn.id2581593">
        58
       </a>
       ]
      </sup>
      <span class="emphasis">
       <em>
        sanitry do homoku
       </em>
      </span>
      — liadok do piesku
     </p>
    </div>
    <div class="footnote">
     <p>
      <sup>
       [
       <a class="para" href="#id2581651" name="ftn.id2581651">
        59
       </a>
       ]
      </sup>
      <span class="emphasis">
       <em>
        Fumatórium
       </em>
      </span>
      (z lat.) — fajčiareň
     </p>
    </div>
    <div class="footnote">
     <p>
      <sup>
       [
       <a class="para" href="#id2581866" name="ftn.id2581866">
        60
       </a>
       ]
      </sup>
      <span class="emphasis">
       <em>
        municípium
       </em>
      </span>
      — v Uhorsku niektoré mestá a tzv. slobodné obvody
               so samosprávou a s právom upravovať svoje vnútorné veci štatútmi
     </p>
    </div>
    <div class="footnote">
     <p>
      <sup>
       [
       <a class="para" href="#id2582262" name="ftn.id2582262">
        61
       </a>
       ]
      </sup>
      <span class="emphasis">
       <em>
        spev sobotňajšej piesne: Dokonavše ten týdeň, Bože milostivý…
       </em>
      </span>
      — pieseň z evanjelického spevníka Tranoscius
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2582387">
       </a>
       13
      </h2>
     </div>
    </div>
   </div>
   <p>
   </p>
   <p>
   </p>
   <p>
    Došlo leto, druhé Milanovo. Chlapec vstúpil do veku, keď deti najväčšmi prirastajú k
         srdcu. Už vedel i čo-to hútoriť, ale to bol jazyk — miešanina akéhosi neznámeho detského
         jazyka a slovenského. Pomaly sa mu priučili i domáci a dorozumievali sa s ním veľmi snadno.
         Dieťaťu deň po deň väčšmi sa otváral rozum, i sám sa prispôsobil svojmu okoliu. Na pani
         Amálii sa badal zvláštny nepokoj. Neraz sa zdalo, že chce čosi povedať, ale zase sa
         zdržala. Jej muž pozoroval ju teraz už vnímavejšie i keď bol sám, častejšie sa zamyslel nad
         ňou. Neraz i medzi robotou.
   </p>
   <p>
    ,Ako je to divné,‘ mudruje sám sebe, ,nikdy nevychádzaš zo starostí! Všeobecne sa
         hovorí: ožeň sa, ľahšie ti bude. Rozdelia sa starosti i žalosti. Nenie pravda. Ženbou sa
         nič neskončí, ako sa všeobecne hlása. »Oženil sa i žil šťastne,« to nestojí. Malo by sa
         povedať: »Oženil sa a trápil sa ďalej.« Trápenie vzalo — to sa rozumie — smer iný, ale
         nevystalo.‘
   </p>
   <p>
    Neraz sa smial sám sebe, čo si namýšľal, keď bol zasnúbený. Že pred oltárom skončí
         všetko toto, otázka bude nadobro rozriešená. Veď to zodpovedalo všetkým jeho túžbam a keď
         sa tie splnia, myslel, že ju odloží vybavenú na stranu. Práve ako vyhratý proces, keď
         zoberie písma, zviaže ich remeňom a odloží k patričnému fasciculu. A ono vyvinula sa otázka
         druhá; krok, ktorý mal byť pečaťou, stal sa východiskom novej, neznámej budúcnosti. Až
         teraz, po rokoch otvára sa mu okienkom výhľad do tohto nového sveta, a on sa vzpiera
         vstúpiť doň. Dnes už je nielen milenec, ale i manžel a konečne otec. A každý tento názov
         stojí ho kopu starostí, o ktorých sa mu nesnívalo. ,Ožeň sa, budeš sa môcť nerozdelenou
         silou venovať advokatúre. Nebude ti nič vŕtať v hlave, keď si uriadiš dom,‘ to bol jeho
         plán. A dnes neraz nad aktami sa zamyslí, nie o procese, ale o žene, o dome, o dieťati. Aká
         nerozdelenosť! Rozptýlenosť a ešte väčšia než predtým.
   </p>
   <p>
    Keď bol slobodný, bez starosti sadol aspoň k obedu po vybavených termínoch. Dnes ho
         napríklad čaká žena s čímsi na tvári, čo ho znepokojuje. ,Zas dáka kaprica,‘ húta on,
         ukladajúc písma na stolík.
   </p>
   <p>
    „No čo, ženička?“ pýta veselo, ale s veselosťou na tvári a v srdci s neistotou. „Ty mi
         chceš čosi povedať, ja ti vidím na nosíku…“
   </p>
   <p>
    „Chcem sa poradiť o Emuškovi,“ riekla, sadajúc k nemu na kanapu. „Môžme pohovoriť, keď
         sme sami. Teraz tak zriedka bývame sami!“ doložila, možno bez úmyslu, ale muž cítil v tom
         výčitku.
   </p>
   <p>
    „Vari ti prekáža teta Šemická!“ zvolal na pohľad veselo, „alebo práve Kuchár. Iných
         cudzích u nás ani nebýva, čo ja viem.“
   </p>
   <p>
    Pani Amália začervenala v tvári, i vidno, prehltla čosi, čo chcela povedať. „O tom ja
         nehovorím, ale o Emuškovi. Ja som si myslela, či by, či by sa nemala nájsť…“
   </p>
   <p>
    „No?“ potískal ju muž.
   </p>
   <p>
    „Varovka, čo ho naučí jazyk.“
   </p>
   <p>
    „Jazyk? A aký? Veď sa, mojím vedomím, učí.“
   </p>
   <p>
    „Ale ja myslím, uhorský. Príde ti do škôl,“ rozkladala v akejsi chvatnej výrečnosti.
         „Príde do škôl a nebude vedieť len túto jednu reč. I to takú, že nebude mať z nej osohu.
         Bude tam ako sprosták dáky stáť a každý ho bude znevažovať. A mne by to bolo ťažko, aby
         moje dieťa…“ A tu pustila sa do plaču.
   </p>
   <p>
    „Nebudeš vari plakať nad budúcim nešťastím, ktoré ani nenastúpilo ešte a možno
         nenastúpi!“ zvolal Huba so smiechom. „Ty si ako tá dievka, čo sa rozplakala nad tou sekerou
         na rebríku: že sekera by mohla padnúť a keď ona bude mať syna, mohla by jej ho zabiť. Ty
         si, ženička, smiešna! Len kde zberáš tieto nápady!“
   </p>
   <p>
    „A či si mi nerozprával, koľko si vystál prvý rok v školách? Ako ťa prenasledovali, ako
         ti nadávali, keď si nerozumel reči?“
   </p>
   <p>
    „Áno, ale ja som to všetko preniesol a tu som,“ zvolal s tvrdým povedomím. „A ja
         zaplňujem dnes tak svoje miesto, ako tí, ktorým nenadávali. Snáď lepšie.“
   </p>
   <p>
    „To si ty, ale každý nemá takú obyčaj! Kto je slabší, nemá toľko zdravia, ten môže to
         zaplatiť. A môj Emuško je subtílny — vidíš, ako je ľútostivý. Keď pozrieš naň ostro, hneď
         sa pustí do plaču. Ako ja môžem svoje dieťa dať pod také muky! To radšej aby ho nebola
         rodila!“
   </p>
   <p>
    „Ja to nemôžem, duša moja!“ zvolal Huba, tiež na mukách. „Toto je zásadná otázka a ja
         nemôžem ju prijať.“
   </p>
   <p>
    „A čo je to tá zásadná otázka?“ pýtala sa celkom naivne. To Hubu utíšilo, lebo v ňom sa
         dvíhalo čosi zhlboka a hrozilo pretrhnúť hrádze. Zasmial sa proti vôli.
   </p>
   <p>
    „Zásadná, lebo sa protiví môjmu presvedčeniu, môjmu hlbokému presvedčeniu,“ vysvetľoval
         jej tónom teplým, presvedčivým. „Práve tak sa mi protiví, ako keby si ma nahovárala, aby
         som svojho klienta nezastupoval svedomite. Lebo moje presvedčenie je, že dieťa má sa
         vychovať v reči materinskej. A rečou materinskou môjmu chlapcovi je reč slovenská.
         Pozdejšie, keď sa ustáli, rozvije duševný život dieťaťa, á, potom, nerečiem…“
   </p>
   <p>
    Pani Amália sa odmlčala. Zoznala, že táto vec muža znepokojila, neobyčajno sa ho dotkla.
         I dosiaľ pozoruje na ňom hlbokú zamyslenosť. Ona nechápe, čo ho mohlo tak znepokojiť, ale
         prestala mu hovoriť preto, lebo ho ľúbi.
   </p>
   <p>
    I jej muž vidí zreteľne, že ju nepresvedčil. Chybí jej v srdci práve tá jedna struna, na
         ktorú on prvej mieril. A preto ani terajšie víťazstvo ho neteší. Zvíťazila láska a nie
         presvedčenie. Môže sa teda stať, že táto dišputa sa bude opakovať. A ak nie, teda bude táto
         obeť tlačiť ženu, tiesniť i bude sa jej zdať krivdou. Konečne či len ona má donášať obete?
         Či nemôže dôjsť chvíľa, keď ich bude ona žiadať od neho a práve na tomto poli?
   </p>
   <p>
    A to ho mrzí. „Ona nemá čohosi v sebe — čohosi… Hľa, práve to, čoho má zas taký nadbytok
         — Ľudmila Pekárovská…“ Skoro sa zľakol tejto myšlienky, ktorá sa mu tak spontánne natisla.
         Pozrel na ženu, tiež zamyslenú, a bolo mu ľahšie, že ho nepozorovala.
   </p>
   <p>
    „Ty sa hneváš!“ obrátila sa k nemu.
   </p>
   <p>
    „Nie, ale mi je ťažko,“ odpovedal on, „že ti nemôžem urobiť po vôli. Ja na teba kladiem
         veľké požiadavky, vlastne nie ja, moje princípy. Ty mi donášaš veliké obete a ja tebe…“
   </p>
   <p>
    „Mne nenie nič ťažko, za teba, za tvoje dobro. Už som privykla…“
   </p>
   <p>
    I tento rezignovaný tón rozodral mu ranu v srdci. On, vidno, zdegvil jej celú dušu, celú
         vôľu, urobil z nej otroka. Ale kto ho naučí urobiť z nej svoju pravú družku, aby bola s ním
         jedna duša? „Ako, čo — keď ona nemá presvedčenia! Nemá zásad! Dnes je takáto, lebo je v
         takýchto okolnostiach, a zajtra by bola opačná. Ľudmila Pekárovská nebola by taká…“
   </p>
   <p>
    Pod dojmami tohto rozhovoru tiekol obed mŕtvo. Domáci pán bol zamyslený, jeho žena tiež,
         takže pri stole sa máločo hovorilo. Pán Kuchár vymenil dakoľko slov o zdraví, o Emuškovi, o
         úrode, o počasí — čo každý deň pred obedom sa opakovalo. S tetkou Šemickou málo vôbec
         hovorieval.
   </p>
   <p>
    Po obede všetko odišlo, pani Amália a tetka sedeli na verande so šitím. Milan, ako
         obyčajne, po každom obede, spal. Dámy zas sedia mlčky, tetka Šemická dakoľko ráz hodila
         okom na pani Amáliu.
   </p>
   <p>
    „Amálka, čo ti je dnes?“ pýtala sa jej razom.
   </p>
   <p>
    Pani sa strhla a akosi preľakane pozrela na tetku. Jej ostrý, prenikavý pohľad nemohla
         zniesť — začervenala sa a sklopila oči do šitia.
   </p>
   <p>
    „A čo by bolo? Je trochu horúce — akási som mat…“
   </p>
   <p>
    „Keby len to — nebolo by to tak zlé. Ale ja pozorujem na tebe premenu. Už dosť dlho ju
         pozorujem.“
   </p>
   <p>
    „Akú premenu?“ pýta sa pani, zatajac dych.
   </p>
   <p>
    „Nie si ku mne viac taká úprimná. Všetko sa mi vidí, že čosi ukrývaš predo mnou. A
         možno, že moja spoločnosť nie je ti po vôli. Kto tam vie. Ale ja to dávno som zbadala.
         Čakala som, čakala, že sa to vyjasní — ale čo ďalej, to akosi horšie sa zatemňuje. Nuž tak
         som sa odvážila dorovna sa ťa opýtať. Ak ja som príčina…“
   </p>
   <p>
    „Ale tetuška!“ ozvala sa Amálka prudko. „Ty si tak prísna!“
   </p>
   <p>
    „Nie. Ja len nerada vidím okolo seba takú akúsi napnutosť. Mňa to neslýchane ženíruje. A
         vieš, keď ťa dakde počne ženírovať, ako je tam ťažko sa hosťovi vynájsť. Vše sa ti stavia
         pred oči, že ty si vina.“ Tetka Šemická hovorila to spokojne, ale tým väčšmi bola pani
         Amálka rozčúlená. Frapovalo ju, že tetka Šemická háda a dobre háda. Jej príchodom vlastne
         zobudili sa všakové otázky, ktoré prvým tieňom zaľahli medzi ňu i muža.
   </p>
   <p>
    „To došlo tak medzi nami akosi. Miška je teraz taký divný. Neuznanlivý a či čo. Čo ja
         rečiem, ani hore nevezme, akoby ma nebolo. Ani to neviem povedať dokonale, ale tak je
         akosi, že mi neraz ide do plaču. So mnou napríklad sa nikdy neporadí tak ako s tebou. Ani
         mi nerečie nič. A keď ja dačo chcem, ako druhé ženy, on nemôže, že to mne nejde, že ja som
         nie ako Sabi alebo Zuzika. Vôbec ja mu mám byť akási iná a ja sama neviem, akú by ma chcel
         mať…“
   </p>
   <p>
    „Vy sa teda vôbec neznášate,“ poznamenala tetka.
   </p>
   <p>
    „To nie. Vidíš, že sa znášame takto, keď dačo príde v dome. Nikdy nebolo medzi nami
         roztržky, ako býva medzi druhými pre domáce veci. Ale…“
   </p>
   <p>
    „Pre druhé veci!“ doplnila tetka, zodvihnúc hlavu od šitia a hodiac pohľad na pani
         Amáliu, významný. „To len toľko znamená, že už nežijete sami pre seba, ale pre druhého.“
   </p>
   <p>
    „Ako to myslíš?“ pýtala teraz pani Amália.
   </p>
   <p>
    „Tak, celkom jednoducho. Kým ste žili, ako pár hrdličiek v klietke, bolo dobre, ale len
         čo druhý svet zamiešal sa medzi vás — už ide nakrivo. V istých veciach sa neznášate a ja
         viem i v ktorých. Dokiaľ tie stáli pod pokrývkou, bol pokoj — dnes už ti nestačí dom,
         prišli i tie veci napovrch.“
   </p>
   <p>
    „Ktoré veci?“ pýta sa pani Amália prestrašená.
   </p>
   <p>
    „Spoločenské a či aké,“ odpovedá tetka zaraz. „Panej sa zachcelo ísť ta, lebo ta, pánovi
         je to nie po vôli. Pani by chcela toto mať ako pani sudcová, a pán to chce mať inakšie.
         Toto sú tie veci, ktoré medzi vami povstali. Ja aspoň tak myslím.“ Pani Amálka zas sklopila
         hlavu do šitia a mlčí. No žila na hrdle jej ihrá veľmi prudko — znak, že pani je rozčúlená.
         „Povedz, či nehádam dobre.“
   </p>
   <p>
    „A čo myslíš, kto je v pravde?“ pýta sa pani Amálka prudko, zahľadiac sa do tetky. „Mám
         ja právo chcieť, a či nemám?“
   </p>
   <p>
    „To závisí od toho, čo ty chceš, rozumieš, čo!“
   </p>
   <p>
    „Nuž poviem ti krátko: ja som chcela nájsť Emuškovi Uhrínku. Vieš, ako je teraz, v
         každom dome Uhrínča…“ Vyrozprávala jej celý rozhovor s mužom, nezabudla spomenúť jeho
         utrpenie po školách, že neznal maďarsky; i všetky svoje obavy o syna. „No, čo ty myslíš o
         tom — povedz mi úprimne.“
   </p>
   <p>
    „A ty mi povedz najprv, ako si prišla na to: sama, zo svojej hlavy a či nie?“
   </p>
   <p>
    „Ja? Nuž akože som prišla! V každom dome majú Uhrínča a ja nechcem za druhými. A potom
         ma trápi chlapec, čo bude s ním.“
   </p>
   <p>
    „Teda som dobre hádala,“ zvolala tetka. „Svet hodil medzi vás túto zvadu.“
   </p>
   <p>
    „A čo by si ty urobila na mojom mieste?“ — „Nič.“
   </p>
   <p>
    „Prečo nič! Musela by si urobiť alebo ako ja chcem, alebo ako chce Miška.“
   </p>
   <p>
    „Nie, lebo ja by neprišla nikdy na tvoje miesto,“ riekla rozhodne.
   </p>
   <p>
    „Tým chceš povedať, že by si sa nebola vydala za Hubu!“ zvolala prestrašená. „To ty
         myslíš, že som sa ja zle vydala.“
   </p>
   <p>
    „Vydala si sa, ako sa najviac vydávajú,“ odpovedala celkom spokojne, akoby z knihy
         čítal. „Prečo zle? Muža máš vzdelaného, váženého, bohatého, solídneho a nadovšetko verného.
         To je dosť, aby každá žena bola s ním spokojná. Ty sama budeš cítiť najlepšie, či si
         neurobila terno. Také vlastnosti alebo cnosti ako tvoj muž má, každú ženu môžu urobiť
         šťastnou. Ženu, ktorej domácnosť je životom. To sú základné kamene domáceho blaha. A tak ja
         tvrdím, že vy máte všetko, čo sa k domácemu pokoju i spokojnosti vyhľadáva. Lenže,“ a tu
         podvihla hlavu a zas uprela svoj pohľad do Amálky, „lenže to vám nedostačí, — na nešťastie.
         Domácnosť vám nenie všetko, na nešťastie. Tvoj muž sa mieša do politiky, ako vieš;
         nabadúrili ho, aby bol tuná ich vodcom, a či už čím. To by bola pekná vec, keby to nebolo
         proti srsti všetkým pánom z vidieka. Ale to robí zlú krú medzi nimi a tvojho muža by
         hľadeli zazubadliť. A teraz sa počínaš i ty miešať do politiky…“
   </p>
   <p>
    „Ja?“ zvolala pani Amália s ustrnutím.
   </p>
   <p>
    „Áno, veď si chcela došikovať Uhrínča do domu. A Uhrínča je politika, a k tomu ešte
         politika, na ktorú tvoj muž nepriťapne. Ty si — poviem ti nakrátko — vlastenka a tvoj muž
         je pansláv. Nie celkom zúrivý, ale len medzi pánmi, lebo tam sa musí hamovať. Zato je
         zúrivý pansláv v dome, v svojom srdci i svojej hlave. A ty naraz chceš mu v jeho dome
         prehrávať na vlasteneckej strune. Nuž či div, že naraz sa stal nepokoj?“
   </p>
   <p>
    „A komu ty dávaš za pravdu?“ pýta sa pani Amália zvedavo.
   </p>
   <p>
    „A čo ti pomôže, keď dám za pravdu tebe?“ pýta sa zase tetka. „Napraví sa tým dačo?“
   </p>
   <p>
    „Ty teda si proti mne!“ zhrozila sa. „Ty držíš s mojím mužom!“
   </p>
   <p>
    „Teda mi povedz, prečo si ty vlastenka?“ pýta sa tetka. „Prečo si nie inakšia.“
   </p>
   <p>
    „Napríklad panslávka,“ rozosmiala sa pani Amália. „Preto, lebo som sa rodila z famílie
         vlasteneckej, v ktorej boli főišpáni, viceišpáni,
    <sup>
     [
     <a class="footnote" href="#ftn.id2582988" name="id2582988">
      62
     </a>
     ]
    </sup>
    z ktorej každý bojoval za vlasť i krv prelieval.“
   </p>
   <p>
    Tetka Šemická usmievala sa s akousi hrdosťou, keď počula sa takto rozohniť mladú ženu na
         vlasteneckom ohni. Pani Amália bola skutočne celá rumenná od neobyčajného podráždenia, i
         oči jej svietili sťa dva čierne diamanty.
   </p>
   <p>
    „To všetko robili i predkovia tvojho muža,“ odpovedá jej chladno. „Rozdiel je iba ten,
         že Dúbravnickí bývali oficieri, keď sa bojovalo za vlasť a kráľa, a Hubovci iba nízki
         vojaci, a druhý rozdiel, že Dúbravnickí boli i viceišpáni i čo ja viem ešte a Hubovci
         neboli ničím, ale žili na svojom. A predsa potomok Dúbravnických je vlastenkyňa a potomok
         Hubovcov pansláv. Či je nie tak?“
   </p>
   <p>
    „Áno, ale čo to všetko spomínate?“ pýta sa rozhorčená, že jej spomína sedliacku minulosť
         mužovu.
   </p>
   <p>
    „Preto spomínam, že ty sama nevieš, prečo si vlastenka. Čo si prvej spomenula, to značí
         iba toľko, že ty si zemianka, dcéra slávnej famílie a tvoj muž že nenie zeman. Veď v tie
         časy, keď tvoji boli viceišpáni a főišpáni, nebolo vlastencov, ani panslávov. Vtedy bol pán
         a sedliak. Načo teda utekáš do minulosti, keď treba hľadať v prítomnosti tú príčinu, pre
         ktorú si ty vlastenka. A ja ti ju hneď i poviem. Ty si vlastenka preto, lebo všetky sú
         vlastenky, s ktorými sa kamarátiš.“
   </p>
   <p>
    Tetka teraz zamlčala. Chcela dožičiť príležitosti, aby sa Amálka ozvala. A tá skutočne
         sa ozvala s výčitkou: „A či je to hriech?“
   </p>
   <p>
    „Božechráň!“ zvolala tetka veselo. „Ja ťa neobviňujem. Ja len hovorím, skadiaľ prišlo
         tvoje vlastenectvo. A poviem ti ešte čosi: keby boli tvoje kamarátky panslávky, ja viem, že
         by si i ty…“
   </p>
   <p>
    „Bola vari panslávka!“ ozvala sa pani.
   </p>
   <p>
    „Aspoň by si sa toľme neprotivila. A ktovie, čo by z teba ešte vykvitlo. Možno i to.“
   </p>
   <p>
    „Ja len neviem, načo mi to predkladáš! Ty ma znevažuješ!“
   </p>
   <p>
    „Nie. Ja ti len chcem ukázať, že tvoje vlastenectvo nemá koreňa tuto,“ ukázala na prse.
         „To ti tunajšia ženská spoločnosť, móda terajšia vovalila do hlavy. Ty to robíš nie kvôli
         svojmu presvedčeniu, ale z obyčaje, vlastne z módy. Aby si nebola inakšia, horšia od
         druhých. Teraz už vieš všetko, ako ja o tom zmýšľam.“
   </p>
   <p>
    „Držíš s mojím mužom!“ zvolala roztrpčená. „Keby tu, za uhlom počúval, sám by sa divil,
         akého má advokáta. Ja som prekvapená. Nikdy som nečakala, že ty takto máš presvedčenie…“
   </p>
   <p>
    „Ty, Amálka, len povedz, či som ťa uhádla alebo nie. Ja ešte raz povedám, že tvoje
         vlastenectvo narástlo v tieto dva roky.“
   </p>
   <p>
    „Ako ty to iste vieš!“ posmieva sa Amálka.
   </p>
   <p>
    „Celkom iste,“ odpovedá tetka chladno. „Keď si sa vydávala, nebolo o ňom ani slychu.
         Ináč nebola by si sa mohla vydať za pansláva, dobre poznatého na celom vidieku. Veď on veru
         sa netajil pred svadbou. Sama vieš, ako ho főišpánka ignorovala na stoličných plesoch, i
         toho jeho priateľa, doktora. Vlastenka teda sa neodváži vydať sa za takého človeka, lebo
         vie, čo ju čaká.“
   </p>
   <p>
    „Nie, nie, tetuška,“ zvolala Amálka zapýrená, „toto je druhá vec. Ja som o tom vtedy ani
         nemyslela!“
   </p>
   <p>
    „Práve i ja hovorím to isté. Vtedy si myslela na lásku. Viem ja, viem dobre, ako to
         býva: vtedy sa nemá kedy myslieť na tieto veci. Nuž skadiaľ teraz tieto druhé myšlienky?
         Ktoré viac osohu nemajú a podkopávajú vám domáci pokoj? Čo ich nezahodíš zas do kúta? A či
         myslíš, že muža prevrátiš?“
   </p>
   <p>
    Amálka sa zamyslela a pýtala po chvíli: „Čo teda mám robiť?“
   </p>
   <p>
    „Rob, ako si robila dva roky po svadbe. Strež si domáci pokoj a nadovšetko strež svojho
         muža. Dnes je ešte cele tvoj, ale ak takto budeš ďalej, neviem, či bude cele tvojím. Je ti
         tak ťažko? Tu nieto druhej cesty — vyber si medzi sudcovou a notárovou ženou a medzi mužom.
         Oheň a vodu nemôžeš držať v jednej nádobe. Ja na tvojom mieste by ignorovala i notárku i
         sudcovu ženu. Nech gagocú, čo chcú. Veď ty si im nie roveň — ty si nie žena úradníka.
         Úradník, to je druhá vec; ten musí obracať kepeň po vetre. I sudca bol za Bacha
    <sup>
     [
     <a class="footnote" href="#ftn.id2583189" name="id2583189">
      63
     </a>
     ]
    </sup>
    Nemec, teraz je Maďar a bol by i Turek, keby ho Turci chovali. Ale tvoj muž je
         sám pre seba, nemôže ho nik ani zničiť, ani obohatiť: on môže robiť, čo sa jemu páči. A ver
         mi, že prisiliť sa ti nedá, iba ak ho láskou prevrátiš. Vidíš, koľko popustil od tých čias,
         čo si za ním. Kde sú jeho predošlé výstrednosti?“
   </p>
   <p>
    Amálka sa usmiala hodne potešená. Mnoho, čo tetka povedala, zdalo sa jej, že je pravda.
         I rozpŕchli sa všakové obavy a ťažké myšlienky.
   </p>
   <p>
    Huba sa divil, keď ho večerom privítala žena veselá, vysmiata; i mala sa okolo neho s
         najväčšou nežnosťou.
   </p>
   <p>
    ,Moja žena je anjel!‘ teší sa v duchu. ,Vrtochy ju prešli, chvalabohu! V tomto jej
         nemôžem popustiť — nijako! »Naši« by ma rozzobali sťa kavky zdochnutého koňa… nemožno, nie…
         Eh, musím jej čosi iné urobiť kvôli, len keby vedel čo…‘
   </p>
   <p>
    V noci rozmýšľal, čo by jej mohol kúpiť? O týždeň ide do Pešti v záležitostiach
         klientskych, pekne by jej mohol dačo vybrať. Šperk — šaty — klobúk… V týchto veciach mu
         bolo ľúto, že je ignorantom. Rozmyslel si, že sa poradí tetky.
   </p>
   <p>
    Ešte dopoludnia, keď Amálka sa okolo obeda zabávala, ako každý deň, oslovil tetku, čo
         ona myslí. Ona sa usmiala — vedela, za čo sa advokát takto chce žene odslúžiť. „Kúpte jej
         šaty pekné, alebo čo len chcete — jej všetko bude po vôli. Len nech vidí, že to pochodí z
         lásky. Ale ja vám musím ešte čosi povedať.“
   </p>
   <p>
    A zdelila mu včerajší rozhovor s Amálkou. Bol nesmierne prekvapený, ako tetka zná mnohé
         malé tajnosti zákulisné, ako o všetkom súdi prakticky a správne.
   </p>
   <p>
    „Ja vám ďakujem, tetka, že ste ma podopreli!“ zvolal radostne. „Vy ste ma vyslobodili z
         velikých rozpakov. Ale ešte mi je milšie, že vy sympatizujete s mojou stranou.“
   </p>
   <p>
    „Ja nesympatizujem s vami,“ odpovedala rozhodne: „s vašou stranou totiž. Veď ja ani
         neviem, či vy máte dáku stranu. Tu v meste jej nevidím, v Pešti som jej nevidela a vôbec
         nikde som nevidela stranu. Iba počula som mnoho o vás, o jednotlivcoch hovoriť: akí ste
         nebezpeční, akí ste ukrutní… Nič dobrého som nepočula o vás.“
   </p>
   <p>
    „No a teraz ste poznali jedného z nás — čo teraz súdite?“ pýtal sa zvedavo.
   </p>
   <p>
    „Odpusťte, ja vás poznám takto v domácnosti a nemám čo na vás haniť. O vašich zásadách
         neviem nič bližšieho — tie sú mi tajomstvom tak ako vašej žene. Iba čo som sa mohla
         dovtípiť tu a tam a v tom som tiež nenašla nič hrozného. Ja viem iba jedno a to celkom
         určite…“
   </p>
   <p>
    „A čo?“
   </p>
   <p>
    „Že ste náramne nevinný. Neviem ako druhí — ale vy — vy…“ usmiala sa veselo, „vy ste nie
         za nás ani najmenej nebezpečný.“
   </p>
   <p>
    „To ma teší, že uznávate…“
   </p>
   <p>
    „Odpusťte, ale to by vás nemalo tešiť,“ odpovedala mu vážne teraz už. „Nehovorím ja z
         vášho stanoviska panslávskeho; to nech vám tí vaši proroci z Martina poriadne rozložia. Ja
         hovorím zo stanoviska, ako by sa dalo povedať? Nuž dajme tomu, rodinného. Vy ste si vybrali
         ženu nie spomedzi svojich, ale spomedzi našich a tak ju nechávate, nech si ona robí, čo
         chce. Vlastne
    <span class="emphasis">
     <em>
      robiť
     </em>
    </span>
    jej už bránite, ale myslieť jej dáte i necháte
         jej, nech má presvedčenie, ako ona chce.“
   </p>
   <p>
    Huba otvoril oči neveriac svojim ušiam. „Vy teda chcete, aby ona premenila svoje
         presvedčenie!“
   </p>
   <p>
    „Áno. Presvedčenie musíte premeniť vy alebo ona. Ináče pokoja vo vašom dome nebude. Ak
         preskočíte vy k nám, to by bolo najlepšie,“ doložila s úsmevom. „Vidíte, aké skrsli protivy
         medzi vami teraz, kým ste mladí, kým sa ľúbite. Mladosť a láska môže všeličo vyrovnať alebo
         aspoň zatutlať. Ale pozdejšie protivy sa zaostria, nadhodia sa druhé, a vy budete
         nešťastný. Veď viete, že dom rozdvojený padá. A deti, čo bude z detí?“
   </p>
   <p>
    „A ako ja ju premením?“ pýta sa po dlhom zamyslení. „A či násilím, nátlakom?“
   </p>
   <p>
    „Ó, to nie,“ zvolala živo. „To by ju zatvrdilo. Vy ju musíte dobrotky — veď to sami
         musíte znať, ako treba získať prívržencov. A nadovšetko: musíte zabrániť, aby iní vám
         nekazili, čo vy spravíte. Menovite tunajšie ženské z „lepšej“ spoločnosti. Viete, koho má
         za kamarátky.“
   </p>
   <p>
    „Teda nedopustiť, aby sa s nimi schádzala!“ zhrozil sa Huba.
   </p>
   <p>
    „Áno, na pekný spôsob odpudiť ich zo svojho domu: nie ukázať dvere, ale tak vyviesť
         dačo, aby ich ženírovalo sem chodiť. Napríklad vy zaveďte svoju ženu medzi vašich, nech sa
         tam ohliadne, porozhliada, nech sa spriatelí s vašimi a menovite s daktorou rozumnou
         ženskou od vašich. Vôbec jeden raz ju dobre exponujte, aby sa sudca bál posielať svoju ženu
         do vás…“
   </p>
   <p>
    „Oh, tetka moja! Vy ste naozajstná kniha múdrosti. Ja nech som slúžny, ja by vás
         zatvoril pre nebezpečné agitácie.“
   </p>
   <p>
    „Bolo by lepšie, keby ste vy boli taký agitátor,“ doložila tetka, ale vážne.
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2582988" name="ftn.id2582988">
        62
       </a>
       ]
      </sup>
      <span class="emphasis">
       <em>
        főišpáni, viceišpáni
       </em>
      </span>
      (z maď. a lat.) — hlavní župani,
               podžupani
     </p>
    </div>
    <div class="footnote">
     <p>
      <sup>
       [
       <a class="para" href="#id2583189" name="ftn.id2583189">
        63
       </a>
       ]
      </sup>
      <span class="emphasis">
       <em>
        za Bacha
       </em>
      </span>
      — Alexander Bach (1813 — 1893), rakúsky politik, v
               r. 1849 — 1859 ako minister vnútra organizoval administráciu centralizovanej
               monarchie. Jeho vláda je spojená s krutým absolutizmom.
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2583444">
       </a>
       14
      </h2>
     </div>
    </div>
   </div>
   <p>
   </p>
   <p>
   </p>
   <p>
    Slnce pripekalo plnou svojou silou na polia, rozvlnené bohatou úrodou. Všetko akosi sa
         veselilo v nádeji dobrej žatvy. Ondrej viac ako indy zabehoval do Kvietoviec, na svoju
         kúriu a vidiecky dom i s celou službou tamdnu ho menej začal zaujímať. Dakedy mu bolo ťažko
         odlúčiť sa od svojho poľa i krásneho včelína a zahrabať sa medzi písma v kancelárii, ktorá
         hodne razila stuchlinou.
   </p>
   <p>
    I ináče do mesta ho nevábilo.
   </p>
   <p>
    Akýsi náhly prevrat prihodil sa v stoličnom meste, Suchanove. Dosiaľ tiché, idylické,
         premenilo sa v javište zvláštnych, nebývalých zápasov. Svornosť, tiché spolužitie, pokoj —
         všetko, všetko sa kdesi podelo, sťa úroda, keď prihrmí záškodný kamenec. Zavial akýsi
         otravný vietor a rozosial medzi vrstvy obyvateľstva zárodky hádok, zrady a konečne vážnej
         roztržky a krvavého nepriateľstva.
   </p>
   <p>
    Tak sa zdá, že pôvodca všetkého bol koncipista u advokáta Nosáka, mladý Janko Dukát.
         Sotva sa zohrial u svojho tučného principála, človeka veľmi opatrného, ktorý pil najlepšie
         vína a fajčil najlepší dohán a pritom každú zimu presedel vo vykúrenej kancelárii pre
         nešťastnú podagru
    <sup>
     [
     <a class="footnote" href="#ftn.id2583502" name="id2583502">
      64
     </a>
     ]
    </sup>
    — sotva sa poobzeral v tomto pokojnom meste, už začal si hlavu lámať na
         všakových fígľoch. Skamarátil sa s dvomi univerzitánmi viedenskými, ktorí — synovia
         farárski — trávili vakácie v blízkom okolí, v dedine Dubnici a chodievali do mesta dakoľko
         ráz do týždňa s akýmisi divnými stužkami na prsiach, cez biele košele prepätými.
         Navštevovali i „panské kasíno“ a vyznačovali sa tým, že celkom otvorene „povedálovali“.
         Páni z vidieckeho domu sprvu sa podivili, čo to za figúry a aké to majú „franforce“ na
         prsiach, pozdejšie ich ignorovali, keď sa presvedčili, čím páchnu. Ale týchto mladíkov to
         nič nemrzelo. S akousi viedenskou nevšímavosťou vošli tu i tu i do „Spielsalonu“
    <sup>
     [
     <a class="footnote" href="#ftn.id2583538" name="id2583538">
      65
     </a>
     ]
    </sup>
    v kasíne, kde smotánka vidieckej inteligencie dusila tartlík, alebo po prvom ferbľu.
    <sup>
     [
     <a class="footnote" href="#ftn.id2583550" name="id2583550">
      66
     </a>
     ]
    </sup>
    Nedržali sa pritom známeho zákona, že „kibic má mlčať“, ale zhovárali sa medzi
         sebou a daktorými hráčmi, pravda, zase len slovensky.
   </p>
   <p>
    „To už nemožno trpieť,“ sťažoval sa asesor
    <sup>
     [
     <a class="footnote" href="#ftn.id2583569" name="id2583569">
      67
     </a>
     ]
    </sup>
    Kulpaszky, „ináč títo pueri
    <sup>
     [
     <a class="footnote" href="#ftn.id2583580" name="id2583580">
      68
     </a>
     ]
    </sup>
    nás stadiaľto vyženú. Treba im ukázať, kto je tu gazda.“
   </p>
   <p>
    I lámali si hlavy, akoby, čoby, ale vysvitlo, že sa tu nedá nič spraviť. Členom kasína
         bol nielen mladý Dukát, ale i Nosák, Huba i daktorí mešťania, menovite Miško Dudaj a Ďuro
         Hlôžka: prvý, ešte mladý, ale veľmi rozumný a tak sa zdá, „všetkými masťami mazaný“
         zámočník, ktorý ženbou prišiel s polovicou mesta do rodiny, a druhý, Ďuro Hlôžka, človek,
         teraz ináč „prekysnutý“, ako sám uznával, ale s minulosťou veľmi pohnutou. Slúžil pod
         Hurbanom, pozdejšie bol pod Bachom „wegmajstrom“
    <sup>
     [
     <a class="footnote" href="#ftn.id2583605" name="id2583605">
      69
     </a>
     ]
    </sup>
    a teraz gazduje na svojom a rád rozpráva o svojich výpravách v revolúcii. Títo
         všetci nebodaj by bránili mladých holobriadkov a strhli by ešte bohzná koho za sebou.
   </p>
   <p>
    „Dajme im pokoj,“ tíšil ich ustrašený prezident kasína, pán Dvorszky, „panslávi držia
         spolu, ako židia. Keď jednému stúpiš na palec, zgaudží celý národ a potom môžeš sa pratať.“
         Ale pánu Dvorszkému väčšmi vari ešte, než táto veliká solidarita panslávov imponoval
         obligátor na päťtisíc zlatých, ktorý len predlanským musel podpísať Hubovi, i ktorý je na
         jeho dome suchanovskom i na intraviláne intabulovaný.
    <sup>
     [
     <a class="footnote" href="#ftn.id2583640" name="id2583640">
      70
     </a>
     ]
    </sup>
    Kým pán Dvorzsky bol ešte Dvorským, t. j. za Bacha, urobil čosi groša a
         zadovážil dom, keď sa stal Dvorszkým, dostavili sa panské chúťky i obťažil si dom
         hypotékou. Má dcéru Etelu, ktorá práve robí furore
    <sup>
     [
     <a class="footnote" href="#ftn.id2583661" name="id2583661">
      71
     </a>
     ]
    </sup>
    na stoličných báloch a veľmi krásne hovorí maďarsky, kdežto pán otec túto reč
         nesmierne mučí na ulici i v kancelárii a v dome svojom rád počúva „hlahol“ jazyka
         Libušinho: nenadály konkurz urobil by koniec tejto skvelej hre dcérinej.
   </p>
   <p>
    Búrka teda stíchla prv, než mohla vlastne vypuknúť. K tomu dopomohlo i krásne počasie,
         ktoré mladých ľudí vyvábilo z kasína na kolkáreň. Pomaly, nenazdajky kolkáreň „hornia“, u
         Spiegla stala sa strediskom týchto podozrivých živlov. Chodili na ňu spomenutí študenti:
         Pavel Chvojan a Bohuš Rešetár, koncipista Dukát, dakoľko tovarišov, medzi ktorými vynikal
         vzdelanosťou „obuvník“ Gajdoš. Niekedy nakukol advokát Huba, aby si hodil dva-tri razy, ale
         na mrkaní už odchádzal domov, a dakedy prišiel i advokát Nosák, ale vždy len na mrkaní, keď
         „ten z ringu“, Hubov dom stál na námestí, „doma lúpi švábku“. A keď prišiel Nosák, všetko
         sa rozveselilo akosi. Púšťali ho „do plných“, chlapci mu pretiahli niť a tak neraz zhrmelo
         deväť od ľavého žida, keď vandel išiel na pravého. Bolo „sláva!“, bolo „nech žije!“, ba
         dakedy ho schytili na plecia. Prvý „kozák“ sa usmieval, netušiac, že za svoje kozáctvo
         ďakuje súmraku, ktorý zakrýva machinácie chlapcov pod bubnom. „Protokolista“ Huber,
         kníhkupec v sporiteľni, alebo praktikant pri kupcovi so strižným tovarom Koštiaľovi, Eduard
         Rábik — oba majú veľmi pekné, úhľadné písmo — skočí na „táfľu“ a píše kriedou na trám nový
         výkon pána advokáta.
   </p>
   <p>
    „Kmotre!“ volá Nosák do záhrady, v ktorej je vystavená kolkáreň. Na to slovo vybehne z
         domu a beží cez záhradu hostinský Jakub Spiegel, so servítom v ruke. „Nabite frišké!“
         rozkazuje mu advokát, „a toto, tieto pomyje povylievajte.“
   </p>
   <p>
    „Na službu, pane pravotár,“ hlási hostinský po slovensky, so svojím zvláštnym prízvukom.
         Mnoho práce stálo Dukáta i oboch študentov, kým suchanovského krčmára vyzdvihli na taký
         vysoký stupeň panslávskej kultúry.
   </p>
   <p>
    Len čo sa načal súdok, začala sa plniť kolkáreň. „Malá hŕba pýta viac!“ kričal Nosák,
         vítajúc každého pohárom. Boli to pisári ,diurnisti‘,
    <sup>
     [
     <a class="footnote" href="#ftn.id2583737" name="id2583737">
      72
     </a>
     ]
    </sup>
    ktorým málokedy sa trafí, že môžu koštovať „z friškého“, a ešte zadarmo. Veď
         známo, že darmodaj umrel a narodil sa kúpsi, „a ak sa i darmodaj nájde, on vždy prejde
         popri stolíku diurnistu bez rešpektu a uzlík rozviaže až pred pánom principálom, alebo
         plane až v kuchyni, pred pani veľkomožnou. Nosákov súdok tvorí kúzlo, v ktorom sa všetci
         znášajú. Ba páni, ktorí ináč pracujú vo vlasteneckom ovzduší, nezutekajú stadiaľto,
         počúvajúc slovenský hovor a čo je ešte hlavnejšie — spev…“
   </p>
   <p>
    „I páni, ľaľa, po sedliacky spievajú,“ diví sa Zuzka, vybehnúc z kuchyne do záhrady.
   </p>
   <p>
    „Veď hej!“ prisviedča jej paholok Matej spod ciene, „kdeže by nie! I, s odpustením, kôň
         zarehoce, keď mu naleješ vody do kreptúcha. A toto je nie ani voda, ale pivo, takô
         spravodlivô, ako pán boh prikázal. Lebo toto má takú spravu, že keby mu špunt prevŕtal,
         všetko by pekne-rúče vyhučalo, nuž Jakub nemôže doň naliať.“ A odpľul si s opovržením.
         „Čidali, ti je ako pálenka! Páni vedia sebe trúnok šanovať — a ty lôchaj pálenku, i to nie
         pálenku ako pálenku, ale ti namočia do nej ešte vrbiny alebo živého vápna: bodaj ich čerti
         vzali, aby ich bodaj…“
   </p>
   <p>
    Matej bol od malička antisemita, ale teraz je ešte väčší, čo je u Jakuba vo službe, a
         videl, aké ten vystrája kumšty s pálenkou.
   </p>
   <p>
    Na kolkárni čo ďalej, to hlasnejšie. Nepočuť síce gule gúľať sa dolu žlebmi, lebo
         chlapci, dostanúc po dva groše do hrsti, dávno odbehli kúpiť za ne cukríkov, kým starý
         Urbach Benjamín nezatvorí svoj skliepok zaprataný vrecami „strovy“ a menovite „múkhy, nech
         ma čarth vezme na fľaku, ako kveth“, premiešanej trochu gypsom, (aby nebola „veľmi
         hladká“). Zato počuť spev, ktorý vodí päť do šesť vyspievaných hlasov. Druhé hlasy —
         ohromná väčšina — sú „naturálne“. Kde-tu sa poddávajú tým prvým, kde-tu odrazu akosi navrú,
         a prelievajú sa z koryta obvyklej miery. Tie prvé patria študentom a tie druhé tovarišom a
         diurnistom a pisárom. Za dlhou táfľou sedí na čestnom mieste mecenáš Nosák, pred ním sa
         usiluje lampa „rundbrenner“,
    <sup>
     [
     <a class="footnote" href="#ftn.id2583827" name="id2583827">
      73
     </a>
     ]
    </sup>
    aby osvietila túto miešanú spoločnosť. Je to trochu ťažko, lebo cylinder je
         zanesený sadzou. A okolo neho sedia jeho kompáni v láske a svornosti. Iba pisár verejného
         notára, Adolf Hornyák a bývalý palier, teraz podnikateľ stavieb, Peter Búdka (pochádzajú z
         jednej dediny), oblapili sa okolo hrdla a kníšu sa taktom piesne, ktorá práve ide. Ale keď
         sa dokončil verš, tu si Peter Búdka pritisol ľavú dlaň na tylo i s uzučkým klobúkom a začal
         s Hornyákom „tú našu“: nebudem tak robiť, ako som robievau, mau som mladú ženu, k druhým
         som chodievau…
   </p>
   <p>
    Nosák nevie, čo má robiť od radosti. Podchvíľou sa obracia k Chvojanovi a Rešetárovi:
         „No — akože! Vieme sa my zabaviť, či nevieme?“ A tlieska zas do dlaní, posmeľujúc Búdku i
         Hornyáka. Jemu sa všetko vidí, že vykonal kus práce. „Mládež treba zhromažďovať, okolo seba
         — a nie nos vstrčiť na chvíľku a zas ísť do svojej skrýše, ako sa to robieva. Mládež vôbec
         potrebuje vodcu!“ Chybovalo len doložiť: „a ten som ja.“
   </p>
   <p>
    I nedá sa tajiť, že on je dnes vodcom týchto tuná, veď nenie tak ťažko ísť za ním! On
         vodí po cestách širokých túto čeliadku pozháňanú zo všetkých kútov sveta. Zábava bola by sa
         celkom krásne vydarila, nech Búdka i Hornyák nepustia sa za pasy. Ale tam „u nás“ je taká
         obyčaj, i nechceli sa jej spreneveriť. Pri ktoromsi zvrate stúpil vysokým podpätkom
         Hornyákovi na nohu, ktorý pritom zreval sťa hrdina spod trojanských múrov.
    <sup>
     [
     <a class="footnote" href="#ftn.id2583886" name="id2583886">
      74
     </a>
     ]
    </sup>
    „Rozmrvil mi nohu — u! Rata — rozmrvil mi nohu…“ Bohuš Rešetár, budúci chirurg,
         rozkázal hneď, aby mu vyzuli topánky a stiahli pančuchu. Noha bola celá — „veď je var’ nie
         z cukru,“ dodal Búdka — iba na nárte bol hodnoverný odtisk Búdkovho podpätku i s dvoma
         radmi šteklíkov, ktoré bolo treba do podpätku navbíjať, lebo Búdka inakších „štíflov“
         nenosí. „Oj, to sa ti zahôji,“ teší ho Búdka, „kým sa oženíš. Treba len popolievať zdnuka,“
         i podáva mu pohár s rozpeneným pivom — „všetko, všetko — glo-glo-glo-glo-glo-glo-glória!“
         spieva mu „a zvonku takto potrieť,“ i šuchá mu dnom prázdneho pohára boľavú nohu.
   </p>
   <p>
    Paľo Chvojan i Rešetár, ako povolaní odborníci, nariadili mokré obklady do rána. „Ináč
         nenie nebezpečné,“ doložili ku všeobecnému uspokojeniu.
   </p>
   <p>
    A takýchto večerov bolo viac na suchanovskej kolkárni Jakuba Spiegla. Akýmsi morálnym
         vodcom a otcom mládeže stal sa advokát Nosák, ktorý osobne nebol veľmi pomámený za
         pijatikou, ba môže sa povedať, i cez najkrikľavejšie scény znal sa prebrodiť čistou hlavou.
         Do tejto novej roly vnútila ho vrodená žiadosť zábav a ešte vari revnivosť na kolegu Hubu.
         Znal, že mládež robí verejnú mienku, i ju si chce týmto spôsobom získať ako neohrozený
         Slovák. A toto všetko nenie jeho invencia,
    <sup>
     [
     <a class="footnote" href="#ftn.id2583947" name="id2583947">
      75
     </a>
     ]
    </sup>
    ale invencia Janka Dukáta, jeho mladého koncipistu. Ako dobrý psychológ preučil
         svojho principála, chytil ho za tieto slabé stránky a teraz už stavia ho sťa figúrku na
         svojej šachovnici. Ešte väčšmi sa zodvihli vlny spoločenského života, výletom pod Šedivú
         Skalku. Je to vlastne hustá hora smrečinová, z ktorej trčí skala sťa obrovská senná kopa.
         Pod ňou je polianka, porastená drobnou horskou trávou a dačo naľavo, v tmavej húštine mocný
         prameň vody, studenej, ostrej, sťa ten hôrny vzduch. Vývoz je tiež dosť pohodlný a diaľka z
         mesta nepatrná. Miesto pre výlety, majálesy ako stvorené.
   </p>
   <p>
    „Idete na výlet pod Skalku?“ pýtali sa ženy ráno na trhu, kupujúc od dedinčaniek mlieko
         a maslo.
   </p>
   <p>
    „My nemôžeme. Tam bude všetka branža nazháňaná.“
   </p>
   <p>
    „Ba kto to len harangoval všetkých majstrov!“ diví sa pani sudcová. „Ja predsa nemôžem
         ísť, kde je môj šuster.“
   </p>
   <p>
    Koncipista Dukát v deň pred výletom pripojil sa ku advokátovi Hubovi, keď vyšli zo súdu.
   </p>
   <p>
    „Prídete teda zajtra na výlet?“ pýta sa advokáta. Už pred týždňom ho pozval, a dostal
         odpoveď dosť odmietavú. Vidno, ignoruje ju celkom.
   </p>
   <p>
    „Ja neviem ešte,“ odpovedá Huba, akoby v rozpakoch. Ale rozpakov niet u neho. On dávno
         si už umienil, že ,tam nebude páchnuť‘.
   </p>
   <p>
    „A prečo?“
   </p>
   <p>
    „Ešte ani určite neviem, kto ho zariaďuje.“
   </p>
   <p>
    „Zariaďuje ho tunajšia mládež, študujúca a remeselnícka,“ odpovedá koncipista nevinne.
         „Ale firmu dáva môj principál, ako vždy podobným zábavám. Príčiny vari netreba, aby vám
         uvádzal.“
   </p>
   <p>
    „A na tie práve by bol zvedavý, ak dovolíte,“ poznamenal Huba, nie bez trpkosti. „Vidím
         i ja, že sa tu čosi robí, čosi kutí, ale všetko po kútoch kdesi a akosi tajne. Neviem
         prečo.“
   </p>
   <p>
    „Zbierame sa,“ odpovedá Dukát. „Toto sú zárodky čohosi, čo má nasledovať. Zárodky nášho
         života, ktorý tu, pod popolom hasne.“
   </p>
   <p>
    „Zábava na zábavu — lumpačka za lumpačkou. Ani nedoprajete času, aby ľudia vytriezveli,
         pretreli oči, prehliadli. To je pochybená cesta,“ doložil s patrným hnevom. „Treba začať z
         vážnej strany už raz a nechať toto ľahtikárstvo. Takýto život našský je nie mojím ideálom…“
   </p>
   <p>
    „Povedám, že sa zbierame,“ pokračuje neohrozene Dukát. „A ak chcete sa chytiť do vážnej
         práce, musíte najprv rozohnať všeobecnú driemotu. A náš národný charakter je už taký, že
         potrebuje takejto vzpruhy, aby sa vzchopil k dačomu. Hneď počať vážne, odrazu chcieť
         vyvádzať divy — na to nemáme sily. Tí „druhí“ by nás pridusili hneď v prvých počiatkoch a
         na našich, menovite na meštianstvo by zaľahla zase driemota.“
   </p>
   <p>
    „Veď uvidíme,“ odpovedá Huba, čosi udobrený.
   </p>
   <p>
    Bol odhodlaný, že k tomuto dielu nejde priložiť ruky. „Chlapci sa hýbu a chcú komandovať
         starých,“ alebo: „Ja som nie komediant, starý pôžitkár ako ,tendolu‘.“ To myslel na Nosáka.
         „Ja sa nedám nastrčiť a ťahať za druhého gaštany…“ To boli asi jeho myšlienky. Ale pri
         večeri sa mu prevrátili všetky úmysly.
   </p>
   <p>
    „Akože — pôjdeme na ten výlet?“ pýta sa tetka Šemická.
   </p>
   <p>
    „I vy?“ zadiví sa Huba. „Ako vidím, všetko sa pobláznilo za výletom.“
   </p>
   <p>
    „Ja som veľká priateľka takýchto zábav.“ Pod stolom silne pristúpila prsty Hubovi, ktorý
         prekvapený pozrel na ňu. Ona významne pozrela naň. „V Šarušári, kde som bola zalanským, bol
         takýto výlet. Bola som na ňom i ja. Prišla i grófka Somogyička s deťmi, i všetka
         aristokracia a úradníctvo. A to všetko sa miešalo s meštianstvom a remeselníkmi. Sama
         grófka tancovala s jedným sedliackym šuhajom — a od tých čias vždy spomína ten tanec. Bola
         to chutná zábava.“
   </p>
   <p>
    „Nuž, keď je tak,“ ozval sa žartovne Huba, „to pôjdeme i my, ženička. Čo?“
   </p>
   <p>
    „Ja neviem. Vieš, že som nikdy na takomto nebola,“ odpovedá v rozpakoch pani Amálka. „A
         potom Emuško! Najlepšie, nech ide tetuška a ty. Môžete vziať i pána Kuchára.“
   </p>
   <p>
    „To pôjdem ja, stará!“ rozosmiala sa tetka Šemická. „Mne by to veru pristalo!“ A po
         krátkom zadumaní doložila, nemohúc potlačiť povzdych: „Teda nepôjdem ani ja.“
   </p>
   <p>
    Huba sedel za večerou namrzený. Hnevá ho, že tetka tak naraz sa tu driape a žena zas
         nechce jej urobiť po vôli. I na tetke sa vidí, že sa jej toto nemilo dotklo. Večera bola
         zas sfušovaná.
   </p>
   <p>
    Po večeri vyšla pani Amálka uložiť chlapca; Huba zostal sám s tetkou.
   </p>
   <p>
    „To je hrúza, ako sa daktorí muži ťažko domyslia,“ hovorí mu s komickým zúfaním. „Veď ja
         nejdem ta kvôli sebe, ale kvôli nej! Teraz treba začať, teraz! Ani už nie začínať — začali
         za vás druhí… Zajtra pôjdete ta s Amálkou, nech sa mieša medzi ,vašich‘, vlastne už medzi
         svojich,“ dodala s úsmevom.
   </p>
   <p>
    „Ale už?“ zľakol sa Huba. „A ja som projektoval…“
   </p>
   <p>
    „Zajtra alebo nikdy,“ zahriakla ho tetka. A už viac nemohli hovoriť, lebo Amálka sa
         vrátila.
   </p>
   <p>
    Tetka sedela zamyslená, bez slova na svojej stoličke. I nápadne zavčasu dala ,dobrú noc‘
         a odišla do svojej izby.
   </p>
   <p>
    „Aká je divná tá tetka,“ pretrhla mlčanie pani Amálka. „Ja viem, že sa nahnevá, lebo
         nechcem ta ísť.“
   </p>
   <p>
    „Nebolo to veľmi taktické, ženička. Ona sama ísť nemôže, je viazaná takrečeno na teba a
         ty nechceš obetovať ani mak svojho pohodlia za jej zábavu. Mňa to nesmierne ženíruje. I
         keby to bol hosť menej vzácny, nepatrilo sa tak ho odvariť.“
   </p>
   <p>
    „To teda ja musím ísť!“ zvolala Amálka skoro s plačom.
   </p>
   <p>
    „Musíš, ženička, musíš ju ty ešte prisiliť, ak by sa ona vzpierala…“
   </p>
   <p>
    „Ako ja ,ta‘ pôjdem!“ to „ta“ vyslovila s takým zhnusením, že Hubovi naskočil rumenec.
   </p>
   <p>
    „A čo ťa ,tam‘ toľme straší?“
   </p>
   <p>
    „Kto ta pôjde? Iste ani jedna pani.“
   </p>
   <p>
    „Pôjde Nosáková, farárka, meštianky, tetka — dosť ich bude tam…“
   </p>
   <p>
    „Všetko neznáme! Keby aspoň Kramerka! Alebo Sidka alebo Zuzika.“
   </p>
   <p>
    „Tie nepustí muž. Vieš, že každá sa tam zamiešať nesmie. A viem, že by vďačne.“
   </p>
   <p>
    „Prečo nesmie?“
   </p>
   <p>
    „Lebo je spoločnosť miešaná. Budú tam i okolití farári a ich ženy a — nuž vôbec i
         Slováci sa tam stroja. A úradník, vieš, ako sa musí mať na pozore. Nám, chvalabohu, nik
         nemôže strhnúť z platu: my sme páni samým sebe…“ Povedal to s takou hrdosťou, s takým
         sebavedomím, že pani Amália s údivom pozrela naň.
   </p>
   <p>
    Pritúlila sa k jeho plecu a čosi ako hrdosť vkráda sa jej do duše. Ale i tak obchodia ju
         zimomriavky, keď pomyslí, kde to ona zajtra bude.
   </p>
   <p>
    ,Bude tam i on, i tetka i Kuchár…‘ A to jej slúži k velikej poteche.
   </p>
   <p>
    A na druhý deň medzi drožkami, vozíkmi všakovej starosvetskej podoby zjavil sa i
         elegantný kočiar advokáta Hubu. Na zadnom sedisku boli pani Amália s tetkou, proti nim Huba
         i Kuchár. Na kozlíku sedela varovkyňa.
   </p>
   <p>
    Pani Amália i tetka mali svetlé šaty, ľahké, ktoré ešte i tetkinu tvár robia mladšou. Je
         dnes vôbec nad obyčaj živá, veselá a jedine v tejto veselosti tetkinej utopiť sa mohla
         Amálkina veliká váhavosť i tréma. Drží na rukách Emuška tiež v šatočkách vzdušných a
         širokom slamennom klobúku. Nesmierne ju teší, ako mladý pán sa hádže sem i tam od radosti,
         rozhadzuje rukami a kričí: „Hota-hota!“
   </p>
   <p>
    Zapálila sa rozpakmi, keď kočiar zastal pod poľanou, odkiaľ už dolieha šumot
         rozprúdeného rozhovoru. Všetko akoby načas utíchlo a pozornosť sa obracia na kočiar, pred
         ktorým fŕka pár mohutných pejkov. Huba i Kuchár sa sponáhľali dolu, aby pomohli dámam na
         mäkkú pažiť.
   </p>
   <p>
    „No, čo strašíš — smelosť!“ šepne advokát žene, podávajúc jej rameno i tisnúc ho vrelo k
         svojmu boku. Ona neodpovedá, iba z pŕs sa jej vykradol ťažký vzdych, ktorým akoby jej bolo
         odľahlo.
   </p>
   <p>
    V spoločnosti zavládla akási senzácia. Hubovi sa úfali, ale iba podajedni optimisti, že
         príde, na jeho ženu nerátal nikto. Po prvé, že dosiaľ vôbec neukazovala sa vo verejnosti a
         ďalej, že toto je spoločnosť jej celkom cudzia. Prítomnosť dedinských farárov a ich
         polovičiek vykonala divy: úradný svet sa nedostavil semka. Poslali Rudolfa Svojtku, človeka
         zdvorilého, úslužného, uhladeného. „Opatrný, jako hadové,“ myslí o ňom farár podžiarsky
         Ondrej Vrba, ktorý mu už dávno nedôveruje. „Neboj sa psa, čo šteká, ale sa boj psa, čo
         mlčí…“ Rudolf Svojtko je apatekár diplomovaný, bez apatéky, a tak loví v prázdny čas
         „partiu“ a dáku apatéku, i robí „pánom“ všakové služby. Dnes ho poslali semka, aby vedeli,
         čo sa bude tu robiť, vlastne hovoriť.
   </p>
   <p>
    Týmto jediným činom — že totiž prišiel so ženou, rozbil Huba všetok ľad odrazu. Nosákovi
         nesmierne zalichotil tento kolegov príchod, on ešte vždy pokladal sa tu za domáceho pána. I
         preto, koľko mu dopustili rozhegané nohy, bežal mu oproti a zvítali sa na pohľad tak
         srdečne, že farár sokolčiansky Martin Kováč pošeptal dubnickému susedovi Jánovi Bohumilovi
         Rešetárovi: „Tí sa tiež radi majú ako koza nôž. A od samej lásky najradšej by sa zožrali,“
         na čo Ján Bohumil Rešetár sa chladne usmial a riekol: „Pes psu brat, ale títo iste sú nie
         bratia.“
   </p>
   <p>
    Nosák menovite pani Amálii strúhal nesmierne komplimenty. Dosiaľ rozpráva, aký on bol
         „kozák“, kým sa „nezahrdúsil s čertovou starou materou“, t. j. kým sa neoženil.
   </p>
   <p>
    „A kde je tvoja?“ pýta Huba, možno aby sa mal čo pýtať, možno, aby kolegu trochu
         pošteklil.
   </p>
   <p>
    „Ó, tá má dnes veľa roboty,“ odpovedá Nosák, zvraštiac obrvy. „Nijako nemohla dôjsť. Ale
         takto nám je nesmierne milo, že nás poctila naša milostivá…“
   </p>
   <p>
    I farári sa im zaraz priblížili a vidno im na tvárach radosť. Už-už počali tušiť, že u
         Hubu „nenie všetko s kostolným riadom“, keď vstúpil do rodiny s takou famíliou, ako sú
         Dúbravnickovci. Videli na ňom akúsi neistotu, nerozhodnosť. I zaraz počala sa vkrádať do
         tých kruhov nedôvera akási proti nemu. A tá sa ustaľovala, rástla — konečne začali akosi
         bočiť od neho a nikto si nebol istý: „čo ten človek vlastne má za lubom.“ I v tomto
         kolísaní, v takých pochybách, čakali od neho dáky rozhodný čin, ktorý ho postaví „alebo
         medzi nás, alebo proti nám“ — ako neraz uvažovali — „aby sme vedeli na čom stojíme. Lebo
         nehodno na dve stoličky sedať, ináč sadneš na zem…“
   </p>
   <p>
    Z tejto strany bolo privítanie skutočne srdečné, úprimné, až radostné. Pani Amália sa až
         naľakala, keď jej stískali ruku jeden po druhom. Ruka Ondreja Vŕbu je napríklad tak široká
         i ohorená i tvrdá sťa ruka sedliacka. I sokolčiansky Martin Kováč nenie o nič nežnejší. Nie
         darmo im vyhadzuje na oči beličiansky Rózik: „Darmo sa pechoríte, carissimi!
    <sup>
     [
     <a class="footnote" href="#ftn.id2584446" name="id2584446">
      76
     </a>
     ]
    </sup>
    Na nás sa jednostaj vidí, že sme nosili krpce a naše deti zas len budú nosiť
         krpce. Oni sú tu najinteresantnejšie typy, vynikajúce železným zdravím, bodrosťou,
         úprimnosťou i velikou dávkou pevnoty i ráznosti v svojom kruhu a v obcovaní s druhými, i
         vyššími a vysokými.“ Pani Amálka zaraz vycítila, aký je toto druhý, druhý svet: odchodný od
         jej rodného kruhu i od všetkých minulých snov i predstáv. I jej títo ľudia tuná pripadali,
         že „razia maštaľou“, že „sa posedliačili“, ako jej neraz stavala pred oči pani sudcová,
         Sidka. Z ich mohutných, širokých postáv ovieva ju akási surová sila, oproti ktorej
         „sedliactvo“ mužovo sa tratí. Cíti nesmiernu ťarchu svojho postavenia proti nim, nepokoj
         akýsi, alebo skôr strach. I ich reč je akási celkom iná — prostá, priama, bez všakových
         cifier, ako sa ju naučili od ľudu, s ktorým vlastne žijú i s ktorým sa stopili. Jediný
         dubnický Ján Rešetár robí na ňu dojem priaznivý. Jeho suchá, vysoká postava, jemná, bárs
         vráskovitá, oholená tvár, malé ruky i nohy jej je čosi známeho, akoby povýšeného. I on sám
         sa odráža od nich svojou eleganciou i manierami akosi uhladenými. „Hja, diplomat je, náš
         kmotor,“ posmieva sa mu beličiansky Rózik, „prituchol k panským misám.“
   </p>
   <p>
    On je „z pokolenia Lévi,“
    <sup>
     [
     <a class="footnote" href="#ftn.id2584491" name="id2584491">
      77
     </a>
     ]
    </sup>
    zo starej farárskej dynastie. Mladosť strávil ako pedagóg v zemianskej rodine
         Dubnických, i s nimi žil dakoľko rokov v Prešporku a Viedni. Tam nasiakol týmito manierami,
         ale panského ducha málo-pomálo vyzliekol, keď sa našiel na dedinskej fare.
   </p>
   <p>
    Pán Kuchár, keď koč zastal, prebehol letkom očima po spoločnosti. ,Ovca v jame vlčej,‘
         pomyslel si s výčitkou, ,čert ma sem niesol! Z našich nikoho okrem toho ,giftmišera‘,
    <sup>
     [
     <a class="footnote" href="#ftn.id2584522" name="id2584522">
      78
     </a>
     ]
    </sup>
    potrimiskára.‘ I mihla mu pred očima postava hlavného župana, ako upnute bude
         mu pozerať zajtra medzi oči. Ale nemal kedy sa tou myšlienkou zabávať, lebo musel
         „kišasonke“ pomáhať z koča, ako žiadala galantnosť. A tu prihodilo sa mu už či šťastie, či
         nešťastie: v náhlosti urobil z pravého ramena oblúk a tetka Šemická vložila doň svoju ruku.
         Podivil sa, čo sa to stalo i prekvapene pozrel na ňu. Ona sa neobrátila, len raz šibla okom
         naňho, tak zboku a smiech jej ihral na tvári. ,Teraz ma vysmeje — to sa mi dostane,‘ jeduje
         sa pán Kuchár. Snaží sa nepredpojate, akoby sa toto všetko rozumelo samo sebou, doviesť
         svoju dámu, kde ložírujú dámy.
   </p>
   <p>
    Spadla z neho všetka stiesnenosť razom, keď sa našiel v ich kruhu. Došla ta medzitým i
         pani Amália s úsmevom rozpačitým. Našla tu všetky pani farárky, len tak sa jej tmilo pred
         očima od ich temných šiat. Najstaršia je dubnická, pani Rešetárová, nízka, okrúhla postava
         s úsmevom vľúdnym na tvári. „Naša pani matka sú naozajstná pani matka,“ vychvaľujú svoju
         farárku Dubničanky: „už ti tá neukáže pýchu na sebe!“ A skutočne, Rešetár nemohol sa
         žalovať, že mu strpčila život. Jediný jeden raz zapríčinila mu veľa starostí: ochorela na
         horúčku i chudák, toľko nocí nemohol ani oka zažmúriť od strachu. Ustavične sa mu plietla v
         hlave pieseň: ,Co Bůh činí, vše dobré jest…‘, ktorou sa chcel akoby pripraviť na
         katastrofu, ktorú nebohý fyzikus Huber držal za veľmi možnú. Ale srdce sa vzpieralo
         podrobiť sa tak bez slova tomu, ,co Bůh činí…‘ Pri nej sedí dievča, môže povedať, pekné.
         „Moja dcéra Oľga,“ predstavuje ju pani farárka Amálke. Na nej sa nevidí nič z tej
         dôstojnosti otcovej, ani z vľúdnosti materinej. „Jabĺčko sa ďaleko zakotúľalo od stromu,“
         žartuje krstný otec, beličiansky Rózik, „a ty, kmotre, richtuj tisíce, lebo tá nikdy nebude
         prijímať kytu ľanu od gazdín alebo hlávku kapusty. Tá ti bude veľkomožná kdesi…“ I
         skutočne, v jej oku ihrá veľa svetáctva i akejsi rozpustilosti, čo neobyčajne vybehuje z
         rámca farárskej dcéry.
   </p>
   <p>
    Pani Amália i tetka Šemická veľmi sa zadivili, keď zazreli pána Kuchára, ako s velikou
         úctou priblížil sa k pani farárke a pobozkal jej ruku. ,Aký galanthom
    <sup>
     [
     <a class="footnote" href="#ftn.id2584601" name="id2584601">
      79
     </a>
     ]
    </sup>
    — nemyslela by, že to od neho vystane!‘ diví sa tetka Šemická. Pani Amálka si
         pozorne prehliada pani farárku, i sama cíti k nej akýsi veliký rešpekt.
   </p>
   <p>
    Druhé farárky sedeli okolo dubnickej. Podžiarska Vrbová, vysoká, zdravá, červená i v
         tvári veľmi krásna. Ondrej Vrba oženil sa z lásky s učiteľskou dcérou predlanským „a žijú
         sťa dva holúbky pod strechou“, prekára ich beličiansky Rózik, „len by im ju hlavatí
         Podžiarani pošili, lebo ináč podžiarska pani sestra bude musieť o polnoci stať a podkladať
         na pôjde šaflíky, šechtáre a hrnčeky, aby ju nepodlialo.“ Podžiarska pani sestra sa veselo
         smeje a oprie o svojho muža a nebodaj si myslí: ,Čo ma tam po streche, keď ja mám svojho
         Ondríka. Nám bude i na holej skale dobre.‘ A muž hľadí na ňu nežne, akoby chcel povedať:
         ,Nedám ťa za všetky paláce…‘
   </p>
   <p>
    Sokolčianska pani farárka, suchá, trochu uvädlá v tvári, ale statná žena a mladica
         obhoditá, sedí tu „ako na stratenej varte“. Bije ju už či nuda a či starosti.
   </p>
   <p>
    Práve jej zišlo na um, čo robí tých dvanástoro kačíčat. Zabudla čeliadke prikrútiť
         osobitne, aby na ne pozor dávali. Vybehne to špárou popod vráta na cestu a bude sa chcieť
         plákať v „sokolčianskom rybníku“, zanedbaných močidlách vyše fary, kde sa už nesmie ľan
         močiť, odkedy je stará fara zbúraná a na „tento vyhnanec“ prestavená, to jest sotená do
         intravilánov, na záhumnia „aby pangharti nešantovali pod oblokmi, keď pán tatík robia
         kázeň“ — i obohnatá „jako Jerusalem, múrami ze všech strán“. A iba teraz jej zišlo na um,
         že na vŕbach okolo „rybníka“ vysedáva straka a nesmierne rapoce. ,Uchytí mi ich zo troje,‘
         trápi sa pani farárka, ,lebo ten naničhodník, mendíčisko akiste brúsi po dedine, alebo sedí
         dakde na pôlkach.‘ Skoro jej ide do plaču, keď na to pomyslí, tým skorej, že je na nej
         poriadka odbaviť tejto jesene knazskú spoveď. ,Čo dám tomu svetu, preboha, keď mi kačky
         straka vynosí! A zasa príde i inšpektor.‘ Inšpektor seniorálny vždy prišiel do Sokolče na
         spoveď „medzi svojich kňažkov“ a nie kvôli pečienke „spod pierka“, „lebo takej som nikde na
         svete nejedol“, neraz sa zabožil. A potom hlúpo je takto „daromnikovať“, ktorá je naučená i
         pri varení obchodiť okolo šparherta so „štrikerajom“. Ba minulej jesene, keď odprevádzala
         najstaršieho syna do Kežmarku — vozil ju na fasungovci
    <sup>
     [
     <a class="footnote" href="#ftn.id2584690" name="id2584690">
      80
     </a>
     ]
    </sup>
    pod plachtou kurátor Matej Snopko — po ceste, sediac vo voze, uštrikovala jeden
         pár dlhých ženských pančúch. Len tak sa dá predstaviť, ako môže sokolčiansky Martin Kováč
         na svojej brdárke „žiť sťa prepošt“,
    <sup>
     [
     <a class="footnote" href="#ftn.id2584709" name="id2584709">
      81
     </a>
     ]
    </sup>
    nosiť sa poriadne, jedného syna posielať do škôl a troje vychovávať svojmu
         stavu primerane, on, človek chudobný, ako kostolná myš, ktormu žena, keď ju bol pýtať, tiež
         s dobrým svedomím mohla odpovedať: „zlata, stříbra nemám…“ A ešte robiť akési tajné úspory
         a byť u beličianskeho Rózika vo veľkom podozrení, že „sedí na kapitáloch“. To všetko
         vyvádza sokolčianska pani matka svojimi rukami a menovite svojou vtipnou hlavou. „Naša pani
         sestra zo Sokolče,“ posmeškuje beličiansky Rózik, „ani len trnkám nedá pokoja. Ona ti z
         nich, bohzná ako, naseká gulášu.“ „Ach, gulášu nie, ale lekvár je z nich dobrý i pálenka.“
         „No vidíš, povedám, ani trnkám nedá pokoja.“
   </p>
   <p>
    Bola tu i Ľudmila Pekárovská. Vysoká, štíhla dievčina s čiernyma očima, na podiv
         výmluvnými. Obrátila sa v Prešporku i Pešti v posledné časy, učila sa pristrihovať ženské
         šaty a teraz si založila v Suchanove „módny obchod“, kde šije dakoľko suchanovských dievčat
         z meštianskych domov. Ona sama je akoby „cestujúci módny žurnál“, vkusne oblečená, ale nie
         dáko výstredne. I v celom držaní vidí sa, že sa pohybovala vo veľkých mestách. Tu v
         Suchanove k jej podniku sa držali spočiatku zdržanlivo, niekde i nepriateľsky. Ženským
         nebolo sympatické, že dievča, ktoré „ešte má výhľad, že ho potká šťastie, stavia sa na
         vlastné nohy“, „to je proti zákonu božiemu i svetskému“. Ale Ľudmila stojí tuho na svojom
         úmysle i vždy má roboty nadostač, nie tu z okolia, ale zďaleka. Vychytili ju, že je to prvá
         mašamódka, ktorá „ani peštianskych sa nezľakne“. Stojí chladno a tak sa zdá pozorne načúva,
         čo jej pani Dudajka rozkladá, s ktorou sa sem vyviezla i so svojou matkou, obstarnou už
         matrónou, ktorá takto sa krúti okolo vatry. Iba na stisnutých perách a rýchlejšom dvíhaní
         sa pŕs dá sa badať, že sa premáha. ,I ona je tu!‘ hučí jej v hlave: ,Ona! Nech to viem,
         nebola by prišla…‘
   </p>
   <p>
    Hubovci sa zvítali so všetkými a nebolo pomoci, museli pozdraviť i tamto krídlo, kde
         stála Ľudmila medzi meštiankami a ich dcérami. Pani Amálka sa zapálila po uši, keď zazrela
         zoči-voči Ľudmilu, snáď od hnevu, snáď od rozčúlenia. Huba sa cítil ako človek, povedomý
         svojej viny. ,Radšej by sa našiel v horúcom pekle, ako tuná,‘ myslí si.
   </p>
   <p>
    Najlepšie z našich známych ešte sa tu vynašiel pán Kuchár. Od dubnickej pani farárky,
         ktorej sa vypýtal na jej brata Dezidera, svojho spolužiaka i na všetko, čo v Dubnici
         nového, obrátil sa k sokolčianskej pani farárke.
   </p>
   <p>
    „Ako sa majú, milosťpani, či som ich už dávno nevidel.“
   </p>
   <p>
    „Koľko ráz som už povedala, že sa mne vyká a nie oniká. To je tým horšie, že ste v
         svojom dome takrečeno. Mali by ste hostí lepšie šianať.“
   </p>
   <p>
    „Ach, ako sa milosťpani zná hnevať — nikdy by nebol pomyslel!“ odpovedá, teraz už tak
         figliarsky, aby z toho nevykvitlo ani „vy“ ani „oni“. ,Ona ti hneď udrie do živého,‘ trápi
         sa Ondrej, ,a táto kalika Svojtko nadkladá uši, čo by mohol zdrapiť.‘
   </p>
   <p>
    „Musíte na každý pád urobiť pokánie a napraviť sa,“ hreší ho pani farárka.
   </p>
   <p>
    „Ak len nebude veľmi ťažké,“ modliká Ondrej.
   </p>
   <p>
    „Čo najťažšie. Musíte prísť čo skorej do nás: ja vám tam dám lekciu zo slovenčiny. I aký
         je rozdiel medzi „vy“ a „oni“. A to ešte raz — čím skorej!“ pohrozila mu prstom, ktorý bol
         večne vystretý, to vari od štrikovania tak sa vzal.
   </p>
   <p>
    „To mi nebude pokuta, ale zvláštna radosť,“ odpovedá Ondrej.
   </p>
   <p>
    „I tak ste už dávno u nás neboli,“ dokladá pani matka celkom vľúdne. „Kde to vy zas
         blúdite a či ste už vonkoncom zmeraveli v tom vidieckom dome?“
   </p>
   <p>
    „Veru málo teraz vychádzam. V kancelárii robota, v Kvietovciach gazdovstvo, nuž vedia —
         viete, milosťpani, v lete je ťažko. Snáď v zime, po sanici.“
   </p>
   <p>
    „Uvidíme.“
   </p>
   <p>
    „A čo to majú s mojou polovičkou za proces?“ zamiešal sa Kováč.
   </p>
   <p>
    „Nekaz mi žiakov,“ zahriakla ho žena. „Pán Kuchár sa učí vykať a ty mi ho kazíš. A vieš,
         že sme tu Slováci, všetci…“ akosi veselo, nenúteno sa obozrela po spoločnosti zídenej.
         „Nikdy nás nebolo toľkoto,“ doložila. A v tom sa stretli jej oči s Amálkinými.
   </p>
   <p>
    ,Žalujú sa, že ich druhá strana vyzýva a oni sú tiež vyzývaví!‘ myslí si pani Amálka. I
         ináč ju zaujala akási predpojatosť oproti tejto ženskej, ktorá prišla sa sem, do
         suchanovskej hory rozhadzovať. ,Možno myslí, že je medzi svojimi sedliakmi, ktorho, kde
         sotíš, tam sedí.‘
   </p>
   <p>
    Náš Ondrej si pomyslel: ,Nech tam čert vezme Svojtku — čo je v piesni, nech sa kliesni a
         keď prídeš medzi vrany, musíš kvákať ako ony: azda len naša drahá vlasť od toho sa
         nepreborí.‘ A od týchto čias zúrive vykal každému, akosi nešikovne, plnými ústami, že
         sokolčianska pani matka mala nesmiernu radosť. Hnal to tak ďaleko, že zavykal i Miškovi
         Dudajovi, zámočníkovi, ktorý mu všeličo okolo včelárskych potrieb ukoval a ktorému dosiaľ
         ustavične onikal. Ba i Rudolfovi Svojtkovi, ktorý sa ho čosi pýtal, na čo ten s obdivom
         odpovedá: „Ugyan Bándi
    <sup>
     [
     <a class="footnote" href="#ftn.id2584920" name="id2584920">
      82
     </a>
     ]
    </sup>
    — mit csinálsz?“
   </p>
   <p>
    On sa odvrátil od neho a začal s podžiarskym Vrbom dlhočiznú dišputu o včelárení. Zo
         strany počúva pani matka podžiarska, ako jej muž podtína pána Kuchára a z druhej
         beličiansky Rózik. Téma bola, čo je lepšie: roje robiť a či čakať, kým samy od seba vyjdú.
         Ondrej je za roje umelé a Vŕba zas za prirodzené. Debata bola dosť živá, i osihotený
         Svojtko prišiel počúvať.
   </p>
   <p>
    Beličiansky Rôzik ju rozťal na dvoje: „Amice Ondrejko, daj si pokoj. Ty chceš korigovať
         prírodu! To je práve tak ako títo tuná,“ uprel prst Svojtkovi do prsú, „panáci a pajáci,
         namysleli si, že ja, že ty, že on — musíme premeniť svoj jazyk, lebo tento je nekaľavný.
         Práve tak je!“
   </p>
   <p>
    Svojtko pobledol a odišiel od skupiny, čosi dudrúc sám sebe. Vykrúcal si fúzy, akoby sa
         posmeľoval a okolo beličianskeho Rózika urobila sa nová skupina. Dubnický kmotor „in camera caritatis“
    <sup>
     [
     <a class="footnote" href="#ftn.id2584970" name="id2584970">
      83
     </a>
     ]
    </sup>
    mu vytkol, že tu urazil človeka, ktorý je tak hosť tuná ako on a Rózik, červený
         v tvári, odpovedá: „A čo sa tisne semka? A či ja neviem, čo tu chce i kto ho sem poslal?
         Kristus je Kristus a tiež sa nemohol zdržať, keď videl zradcu: amen, amen, pravím vám, že
         jeden z vás ma zradí…“
   </p>
   <p>
    Svojtku zas kapacitoval „z vyšších ohľadov“ advokát Nosák, mysliac si v duchu:
         „Nešťastný farárisko, ešte nám všetko pokazí.“ Svojtko nástojil na zadosťučinení.
   </p>
   <p>
    „Prosím ťa, len mu s tým nechoď na oči,“ upozorňuje ho Nosák, „lebo ťa tak ešte odvarí,
         že nebudeš vedieť, čí si. To nie ako my, civilizovaní ľudia! Musíš vedieť, že sa jeho ešte
         i hlavný župan bojí a on — nikoho.“
   </p>
   <p>
    „Tak ho ja inzultujem!“ vyhráža sa Svojtko.
   </p>
   <p>
    „To si rozmyslíš. Ja ťa vystríham ako advokát.“
   </p>
   <p>
    Svojtko si rozmyslel a ukradomky odišiel. Už teraz, cestou prežúval, aký podá referát na
         patričnom mieste.
   </p>
   <p>
    Pánu Kuchárovi, keď spozoroval, že ho tu niet — prišlo clivo. ,Teraz som ja tu sám »v
         tábore nepriateľskom«.‘ Zase čosi ako postava županova mihla mu pred očima.
   </p>
   <p>
    Zábava odchodom Svojtkovým neutrpela. Bolo ich mnoho, zvlášte čo stáli obďaleč, že ani
         nespozorovali, čo sa prihodilo. Beličiansky Rózik sa tiež utíšil, tak chytro, ako chytro
         bol prvej vzplanul; rozpráva tam pánom bratom a menovite pani sestre podžiarskej, ktorú
         nesmierne rád rozosmieva, ak môže, ako predával na jarmoku jalovicu i čo sa ďalej stalo.
         Žene sľúbil totiž, že ak predá jalovicu, kúpi jej šatku. I skutočne, jalovicu predal, ale
         na šatku zabudol. Náhodou sa zatáral do spoločnosti, kde sa hrala ferbľa — i prehral všetko
         do grajciara. „Eh, ja musím ísť,“ riekol kompánii a zobral sa domov. Ale zišla mu na um
         žena i šatka. Požičal si na ňu od nebohého kastelána, ktorý práve vyhrával, i šatku kúpil.
         Keď prišiel domov, prvé bolo, že šatku dal žene. Nevedela, kam sa podieť od radosti, že
         „jej Rózik“ predsa „už raz“ pamätal na ňu. I od tých čias vždy sa chválila pani sestrám:
         „Pozrite, aký je môj muž dobrý — ľaľa, akú mi kúpil šatku.“
   </p>
   <p>
    „To bola prvá šatka, čo som kúpil žene, i posledná,“ doložil vážne.
   </p>
   <p>
    Rozprával tak plasticky, že ho počúvali s pôžitkom. Ešte i pani Amálka, ktorej bol akýsi
         hrozný, nemohla sňať z neho očí. Tetka Šemická od počiatku mala oň záujem i o farárku
         sokolčiansku. Podžiarska pani matka len poznamenala: „Vidíte, akí ste vy, muži!“ a pozrela
         zaľúbene na svojho Vrbu.
   </p>
   <p>
    Huba i Dukát sadli medzi mešťanov. Tu vývodil Ďuro Hlôžka, ktorý sa bol už rozhovoril.
         Bolo tu hodne remeselníkov, medzi nimi Miško Dudaj so svojou mladou ženičkou, oblečenou
         veľmi jednoducho, v šatách kanafasových, ale golieriky okolo hrdla a za päsťami dávali jej
         ráz akejsi koketérie. Obuvník Gajdoš i druhí tovariši, Pavol Chvojan i Bohuš Rešetár,
         kníhvedúci Huber i Edvard Rábik z Koštiaľovho obchodu sa zabávali o prstenček s dievčatami.
         Bolo ich tam hodne meštianskych, jednoducho i moderne oblečených, a medzi nimi i Ľudmila
         Pekárovská a Oľga Rešetárová. To bol isto najživší oddiel výletu.
   </p>
   <p>
    Ďuro Hlôžka akosi roztúžený zvolal: „Ej, boli časy! Takto bolo za Matice. Ach, ako vtedy
         bývalo veselo! Keď som bol v Martine a videl luteránskych farárov u Moysesa;
    <sup>
     [
     <a class="footnote" href="#ftn.id2585095" name="id2585095">
      84
     </a>
     ]
    </sup>
    ako si s nimi viedol. Ach, to boli časy inakšie…“
   </p>
   <p>
    Každému sa nevdojak vzdychlo, i tí, čo tie časy neprežívali, cítia akýsi žiaľ za nimi.
   </p>
   <p>
    „Mohlo by sa ešte všetko premeniť,“ odpovedá Dukát. „Hľa, ako sme dnes všetci veselí! A
         čo nás to stálo? Nič, iba chuť… Hlavná vec je, aby sme chceli, ale naozaj chceli a spolu
         držali. Vy mešťania a remeselníci držte s nami a bude nám všetkým ľahšie. Držte s nami
         nielen takto pri zábave, ale i vo vážnych záležitostiach. Tak i my zas budeme ustavične s
         vami. Hlavná vec je svornosť.“
   </p>
   <p>
    „Rozumieme,“ odpovedá Dudaj: „Vy rozumom, hlavou a my rukami. Tak by malo byť vo
         všetkom. Ale čože, keď sme my len akísi babraví… Toť mi povedal pán kasaperceptor zo
         stolice: „Čo sa budete pechoriť, Mišianko, keď nemáte v sebe pary. Príde voľba a vy budete
         zas držať s nami.“ A pravdu má. Ani mešťania ešte nevedia, čo chce ten-tam a čo chce
         tento-tuto. Naučiť ich, naučiť — a to by ste mali vy, čo ste učení…“
   </p>
   <p>
    „Bude i to, bude všetko, len sa takto schádzať! Len najprv aby sme sa poznali,“ odpovedá
         Dukát.
   </p>
   <p>
    „A aby ste sa naučili dôverovať nám,“ doložil Huba. „Zvláštna je vec, že sa často viac
         dá na cudzieho, ktorého neznáme, než na svojho. Toto musíme vykoreniť.“
   </p>
   <p>
    „My vás budeme slúchať — všade s vami…“ A Miško Dudaj podal svoju čiernu ruku, tvrdú ako
         drevo, Hubovi, ktorý ju vrelé stisol. Nad hovor žien, veselý šum mládeže, snovali sa akési
         neurčité nite zámerov, odhodlaní, dobrých úmyslov tu, z tejto skupiny mužskej,
         pozostávajúcej z mešťanov, remeselníkov i študovaných pánov. Všetci pocítili dotknutie
         nového kúzla — slobody zlatej… Tuná, na tomto mieste, kde sú všetci združení, akoby
         spriaznení duchom, bárs rozdielni stavom: tu sa im zdá sloboda, že sa vznáša tak blízo, tak
         nízko, len ruku po nej stiahnuť. A vydýchne každý, a odľahne mu na stiesnených prsiach.
   </p>
   <p>
    „Kto nám môže brániť, aby sme držali svorne?“ pýta sa Huba. „Na to niet zákona ani
         vrchnosti.“
   </p>
   <p>
    Ďuro Hlôžka sňal klobúk a začal: Kto za pravdu horí…
   </p>
   <p>
    Zatíchlo všetko odrazu a šumným lesom, poliatym červeným svetlom zapadajúceho slnca,
         nesú sa vážne sloky tejto utešenej velepiesne. Vyspievaný barytón kňazov, i energický,
         neskrotený barytón remeselníkov, divne sa miešal so sopránom žien a dievčat. Pani Amálka sa
         obzerá, čo je to odrazu a čosi neznámeho ju obletuje, čosi tajomného, čomu ona nerozumie,
         ale vie určite, že je to veliké i krásne. Divne jej zohrieva prse a tisne slzy na oči, a
         núti, aby i ona pridala do tejto harmónie svoj slabý hlas. Podžiarska pani matka pozoruje
         „veľkomožnú“, ktorá jej nijako nenie po vôli: či i ona ozaj bude spievať. A keď zbadala, že
         sedí nemo, i okom kdesi do diaľky upreným, prestala ju pozorovať. ,Predsa je len pravda, že
         nenie naša,‘ pomyslela si. I sokolčianska pani matka mala ju teraz na očiach, či ozaj i ona
         si zanôti. Tiež sa sklamala a pomyslela: ,Vrece od múky môžeš i prevrátiť i vyprášiť ho a
         predsa múku nepustí…‘
   </p>
   <p>
    Keď pieseň odznela, vstal Huba a ďakoval Nosákovi, že túto spoločnosť zhromaždil a zase
         hosťom, že „prišli, aby sme spolu okriali aspoň na chvíľku v ťažkých bojoch i trampotách
         verejného i rodinného života“. Pani Amálie sa toto dotklo tak zblízka, že by bola vykríkla
         a bežala k mužovi a ovesila sa mu na hrdlo.
   </p>
   <p>
    „Tvoj muž je naozajstný rečník,“ hovorí tetka Šemická. „Nikdy by nepomyslela, že sa
         takto vie vynájsť. A pozri, ako všetci okolo neho. Či si nie pyšná na takého muža?“
   </p>
   <p>
    „Ani ja ho teraz nepoznávam: celkom inakší ako doma.“
   </p>
   <p>
    „Či sa premenil v svoj prospech a či neprospech? Rada by si, aby bol často takýto?“
   </p>
   <p>
    „Nech on robí, ako vie a môže. Ja najradšej, aby sme boli šťastní.“
   </p>
   <p>
    „Dobre, ale tvoj je naučený na toto. Jemu je ťažko uťahovať sa doma a môžem povedať, i
         škoda sa mu uťahovať, lebo to mu nepatrí.“
   </p>
   <p>
    „Tak vám sa tu páči!“ diví sa pani Amálka.
   </p>
   <p>
    „Páči sa mi všetko, čo je prirodzené, čo je nie prekrútené. I títo tuná práve teraz sú
         prirodzení, spadlo z nich, čo ich stiesňalo. I tvoj muž teraz je taký.“
   </p>
   <p>
    ,Čo mi je z toho, keď mi je práve teraz omnoho ďalej, než bol indy,‘ pomyslela zronená a
         ovesila hlavu.
   </p>
   <p>
    Ondrej Kuchár s farárom Kováčom, v rozhovore o poli a zase o včelách. Tak ich zastihla
         pieseň. ,Aha — toto bude tá „hrom a peklo“ a „síra a oheň a dynamit“. Ešte len ona
         chýbala.‘ I načúva bedlive, kedy zahrmí „hrom a peklo“. Bol ju čul dva alebo tri razy v
         živote, ale zabudol i melódiu dávno, lebo nenie „muzikáliš“. Keď „hrom a peklo“ v prvej
         sloke vystalo, bolo mu akosi ľahšie na srdci. Pozrel na dôstojného Rešetára i keď videl, že
         i tento vážny človek neokúňa sa spievať, odkašlal a silí svoj necvičený hlas pripojiť ku
         druhým. Strečkuje mu, ako nezbedné kozľa, keď ho vypustíš jarou na pažiť. Ale dobrá vôľa —
         pani sokolčianska farárka hodila mu vďačný pohľad, ba i sama tetka Šemická sa vľúdne
         usmiala a pomyslela: ,Hľa, i tento počína sa vyvliekať zo starej kože. Čudno…‘
   </p>
   <p>
    Začal sa roznášať guláš, nevyhnutný pri takýchto príležitostiach, i pečienka na ražni.
         Huba sa vrátil k svojej žene s tanierom i prisadol k nej. Pozrela naň vďačným okom a on,
         rozihraný, ako nebol dávno, pýtal sa jej dôverne: „Ako sa cítiš, ženička? Nie ti je dlhá
         chvíľa?“ pýtal sa to celkom ticho, aby ho nikto nezačul. Ale nečakal na odpoveď, lež medzi
         jedením pokračuje: „Vidíš, toto sú naše zábavy. Chudobné, jednoduché, ale mohla si zbadať
         jedno. Je v nich veľa srdečnosti a úprimnosti. Nikde sa tak človek nezblíži človeku, ako
         pri takejto zábave. Tie všakové priehrady i predsudky razom sa rúcajú a človek sa sníme s
         človekom. A to je i milé, ale i tak sviatočné: málokedy sa to prihodí, preto je tak
         vzácne.“ Pozrel na ženu a nevidel na nej znaky toho, čo on práve cíti. Skôr badať na nej
         ustatosť a či nudu. „A čo ty myslíš?“ pýta sa jej dôverne.
   </p>
   <p>
    „I mne bývalo tak — prvej. Keď som bola medzi svojimi — medzi známymi,“ opravila sa
         náhlo. „V cudzom kruhu obyčajne si divákom, ale nič takého blízkeho…“
   </p>
   <p>
    Huba nepozrel dohora — bál sa, že by mu vyčítala myšlienky. Neboli bárs veselé. Predošlá
         živosť, rozjarenosť bola oviata mrazom. Z výšky, na ktorej dosiaľ sa vznášal, bol razom
         strhnutý do hlbín svojho pozemského raja. I tá zdieľnosť predošlá uhasla a on sedí pri
         krásnej svojej žene preto, že „to tak sa svedčí“.
   </p>
   <p>
    Na šťastie počalo sa spievať. Mládež sa dala do trávnic a tie jedna po druhej sa sypú a
         rozohrievajú i starých. Keď sa mrak počal zakrádave blížiť z okolitých húštin a zastierať
         otvorenú poľanu tajomným svojím plášťom, takže plameň od vatry hodil na blízku Šedivú
         Skalku i na spoločnosť rudú záplavu — každý pomýšľal: „Treba už ísť…“
   </p>
   <p>
    A každému ťažko začať.
   </p>
   <p>
    „Ešte jednu, na rozchodnú,“ zvolal beličiansky Rózik: „Dobrú noc, má milá…“ A keď sa i
         ona vyspievala, s akýmsi chvatom sa zberal každý domov. Mládež na nohách v živom rozhovore.
   </p>
   <p>
    „Keby bol tanec!“ zvolalo ktorési dievča túžobne.
   </p>
   <p>
    „Eh — či by sme sa zabavili,“ zastrájajú sa mládenci.
   </p>
   <p>
    „I tanec by mohol byť,“ hovorí Dukát, idúci s Ľudmilou Pekárovskou. „Keby sme tak
         daktorú nedeľu zahrali divadlo, po divadle mohla by byť tanečná zábava.“
   </p>
   <p>
    „Keby ste vy boli na dačo!“ vytýka zas ktorési dievča. „Ale vy zajtra zabudnete na
         všetko.“
   </p>
   <p>
    „Divadlo — divadlo!“ zvolali dievčatá. Dosiaľ nevideli druhého, než keď dochádzali z
         času na čas maďarskí herci s nádhernými menami: Kőváry, Konti, Szigeti, Ligeti — ale s
         dekoráciami náramne obšúchanými, o garderóbe ani nehovoriac. Nie div, že im nie vôľa
         prispôsobiť sa tak renomovanému remeslu, menovite keď i im muselo sa dostať do uší čosi i o
         tých predstaveniach, ktoré „mimo programu“, vlastne po programe dávali primadony patričných
         spoločností a ktoré predstavenia mávali druhý deň za následok zase všakové dohry v
         suchanovských a ešte viac v panských domácnostiach. Iba v Ľudmile Pekárovskej „divadlo“
         vyvolalo húf rozpomienok — načo by tajila, rozpomienok na šťastne prežitú prvú mladosť,
         ružovými snami obsnovanú…
   </p>
   <p>
    „A prečo by sme ho nedávali!“ zvolala s príbojom novej akejsi chuti k životu. „Len aby
         sme mali súceho režiséra.“
   </p>
   <p>
    „Všetko by sa našlo…“
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2583502" name="ftn.id2583502">
        64
       </a>
       ]
      </sup>
      <span class="emphasis">
       <em>
        podagra
       </em>
      </span>
      — lámka
     </p>
    </div>
    <div class="footnote">
     <p>
      <sup>
       [
       <a class="para" href="#id2583538" name="ftn.id2583538">
        65
       </a>
       ]
      </sup>
      <span class="emphasis">
       <em>
        Spielsalon
       </em>
      </span>
      (z nem.) — herňa
     </p>
    </div>
    <div class="footnote">
     <p>
      <sup>
       [
       <a class="para" href="#id2583550" name="ftn.id2583550">
        66
       </a>
       ]
      </sup>
      <span class="emphasis">
       <em>
        ferbľa
       </em>
      </span>
      — druh hazardnej hry v karty
     </p>
    </div>
    <div class="footnote">
     <p>
      <sup>
       [
       <a class="para" href="#id2583569" name="ftn.id2583569">
        67
       </a>
       ]
      </sup>
      <span class="emphasis">
       <em>
        asesor
       </em>
      </span>
      — prísediaci
     </p>
    </div>
    <div class="footnote">
     <p>
      <sup>
       [
       <a class="para" href="#id2583580" name="ftn.id2583580">
        68
       </a>
       ]
      </sup>
      <span class="emphasis">
       <em>
        pueri
       </em>
      </span>
      (lat.) — chlapci
     </p>
    </div>
    <div class="footnote">
     <p>
      <sup>
       [
       <a class="para" href="#id2583605" name="ftn.id2583605">
        69
       </a>
       ]
      </sup>
      <span class="emphasis">
       <em>
        „wegmeistrom“
       </em>
      </span>
      (z nem.) — cestárom
     </p>
    </div>
    <div class="footnote">
     <p>
      <sup>
       [
       <a class="para" href="#id2583640" name="ftn.id2583640">
        70
       </a>
       ]
      </sup>
      <span class="emphasis">
       <em>
        na intraviláne intabulovaný
       </em>
      </span>
      — zapísaný na stavebnom pozemku
               vnútri obce
     </p>
    </div>
    <div class="footnote">
     <p>
      <sup>
       [
       <a class="para" href="#id2583661" name="ftn.id2583661">
        71
       </a>
       ]
      </sup>
      <span class="emphasis">
       <em>
        robí furore
       </em>
      </span>
      — besnie, šalie
     </p>
    </div>
    <div class="footnote">
     <p>
      <sup>
       [
       <a class="para" href="#id2583737" name="ftn.id2583737">
        72
       </a>
       ]
      </sup>
      <span class="emphasis">
       <em>
        diurnisti
       </em>
      </span>
      — pisári, platení na deň
     </p>
    </div>
    <div class="footnote">
     <p>
      <sup>
       [
       <a class="para" href="#id2583827" name="ftn.id2583827">
        73
       </a>
       ]
      </sup>
      <span class="emphasis">
       <em>
        rundbrenner
       </em>
      </span>
      (z nem.) — guľatý horák
     </p>
    </div>
    <div class="footnote">
     <p>
      <sup>
       [
       <a class="para" href="#id2583886" name="ftn.id2583886">
        74
       </a>
       ]
      </sup>
      <span class="emphasis">
       <em>
        sťa hrdina spod trojanských múrov
       </em>
      </span>
      — Trója bolo mesto, ktoré
               dobýjali Gréci desať rokov
     </p>
    </div>
    <div class="footnote">
     <p>
      <sup>
       [
       <a class="para" href="#id2583947" name="ftn.id2583947">
        75
       </a>
       ]
      </sup>
      <span class="emphasis">
       <em>
        invencia
       </em>
      </span>
      (z lat.) — dôvtipnosť, vynachádzavosť
     </p>
    </div>
    <div class="footnote">
     <p>
      <sup>
       [
       <a class="para" href="#id2584446" name="ftn.id2584446">
        76
       </a>
       ]
      </sup>
      <span class="emphasis">
       <em>
        carissimi
       </em>
      </span>
      (lat.) — najdrahší
     </p>
    </div>
    <div class="footnote">
     <p>
      <sup>
       [
       <a class="para" href="#id2584491" name="ftn.id2584491">
        77
       </a>
       ]
      </sup>
      <span class="emphasis">
       <em>
        z pokolenia Lévi
       </em>
      </span>
      — podľa biblie bolo toto pokolenie určené na
               kňazstvo
     </p>
    </div>
    <div class="footnote">
     <p>
      <sup>
       [
       <a class="para" href="#id2584522" name="ftn.id2584522">
        78
       </a>
       ]
      </sup>
      <span class="emphasis">
       <em>
        giftmišer
       </em>
      </span>
      (z nem.) — miešač jedu
     </p>
    </div>
    <div class="footnote">
     <p>
      <sup>
       [
       <a class="para" href="#id2584601" name="ftn.id2584601">
        79
       </a>
       ]
      </sup>
      <span class="emphasis">
       <em>
        galanthon
       </em>
      </span>
      — zdvorilý, úslužný, pozorný k ženám
     </p>
    </div>
    <div class="footnote">
     <p>
      <sup>
       [
       <a class="para" href="#id2584690" name="ftn.id2584690">
        80
       </a>
       ]
      </sup>
      <span class="emphasis">
       <em>
        fasungovec
       </em>
      </span>
      (z nem.) — voz s malými rebrinami
     </p>
    </div>
    <div class="footnote">
     <p>
      <sup>
       [
       <a class="para" href="#id2584709" name="ftn.id2584709">
        81
       </a>
       ]
      </sup>
      <span class="emphasis">
       <em>
        prepošt
       </em>
      </span>
      — titul vyššieho cirkevného hodnostára, prvý kanonik
               kapituly
     </p>
    </div>
    <div class="footnote">
     <p>
      <sup>
       [
       <a class="para" href="#id2584920" name="ftn.id2584920">
        82
       </a>
       ]
      </sup>
      <span class="emphasis">
       <em>
        Ugyan Bándi — mit csinálsz
       </em>
      </span>
      (maď.) — Ale, Bándi — čo
               robíš.
     </p>
    </div>
    <div class="footnote">
     <p>
      <sup>
       [
       <a class="para" href="#id2584970" name="ftn.id2584970">
        83
       </a>
       ]
      </sup>
      <span class="emphasis">
       <em>
        in camera caritatis
       </em>
      </span>
      (lat.) — v pokladnici drahoty
     </p>
    </div>
    <div class="footnote">
     <p>
      <sup>
       [
       <a class="para" href="#id2585095" name="ftn.id2585095">
        84
       </a>
       ]
      </sup>
      <span class="emphasis">
       <em>
        Tak to bolo za Matice… videl luteránskych farárov u Moysesa
       </em>
      </span>
      —
               Štefan Moyses (1797 — 1869), slov. národovec, banskobystrický biskup. R. 1863 sa stal
               prvým predsedom MS. Zaslúžil sa o jej rozkvet a kultúrne zveľadenie.
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2585854">
       </a>
       15
      </h2>
     </div>
    </div>
   </div>
   <p>
   </p>
   <p>
   </p>
   <p>
    Tento nevinný výlet mal následky veliké. Doterajšia svornosť prestala, mesto sa
         takrečeno cez jednu noc rozštiepilo na dva veliké tábory. V jednom úradníctvo a židia, v
         druhom všetko ostatné, čo sa nebálo. Rudolf Svojtko svedomite zreferoval, čo sa na výlete
         robilo i nerobilo — vyšlo z toho nič a viac a nič menej, než že panslávi sa tam sprisahali.
         A divná vec — všetko útočilo nie na Nosáka, ani na Dukáta, ale na Hubu.
   </p>
   <p>
    „Nikdy never panslávovi,“ vraví stoličný archivár na lavičke pred vidieckym domom.
         „Pretvaroval sa, kým rátal na stoličné fiškálstvo. Keď mu zuby klepli na prázdno, ide nám
         ukázať zuby.“
   </p>
   <p>
    „Ja sa len divím jeho žene,“ vraví asesor Dvorszky, — „ona bola driečna, pravá
         vlastenka.“
   </p>
   <p>
    „A — čo žena! Ona i teraz je vlastenka, ja viem,“ vraví Atila Zubriczký, titulárny
         podnotár stoličný, nádejný ablegát i budúci zať podžupana. „I teraz číta iba „Vasárnapi
         Ujság“ a „Magyar Hölgy“.
    <sup>
     [
     <a class="footnote" href="#ftn.id2585899" name="id2585899">
      85
     </a>
     ]
    </sup>
    Do tých „pokladov“, či ako sa volajú ich noviny, ešte nepozrela. Nevedela, čo
         bude tam, alebo ju sterorizoval…“
   </p>
   <p>
    „To všetko je nič,“ vraví Dvorszky: „len to mi je čudno, kde sa ta zatúlal do
         panslávskej schôdzky jeden stoličný úradník!“
   </p>
   <p>
    „To môj Ondrej!“ ozval sa starý Štefan Lubinszky, kasír stoličný. „Chodí k tomu Hubovi a
         ten ho zobral. Ostatne poviem „starému“, nech ho vezme „koram“ a dobrú kapitolu nech mu
         vyčíta. Ja už zaňho garantirujem.“
   </p>
   <p>
    „Kuchár a — pansláv!“ rozosmial sa Zubniczký, „dajte mu, prosím vás, pokoj.“
   </p>
   <p>
    Pani Sidka i Zuzika ledva prečkali do popoludnia. Toľko chýrov podonášali ich mužovia z
         úradov: „verejné klebetárne“ — a vykrámili ich pri obede, že hneď, keď sa priblížil
         olovrant, odišli k Hubovi. „Idú ťa podkúšať tieto klebetnice,“ vraví tetka Šemická
         jedovato. „Ta že sa nedaj, Amálka.“
   </p>
   <p>
    „A čo urobím?“
   </p>
   <p>
    „Odrež im odrazu, lebo nikdy nemala by si od nich pokoja.“
   </p>
   <p>
    Pani Amálka stisla plecia, ako že jej na ničom nezáleží. Keď v noci a dnes ráno
         premyslela, kde bola, čo sa tam robilo, ako sa tam držala, i ako sa trápila a nudila — bolo
         jej teraz jasné, že tam nenie jej miesto. ,Ale čo robiť, keď »on« tak chce. Nechže si má…‘
         I obe panie, keď videli, že pani Amálka akosi banuje, prenáhlili sa trochu. Pani sudcová
         urobila narážku na farárky: „A že vraj tá sokolčianska mala všetko dľa novšej módy.“ Tetka
         Šemická musela sa usmiať. Sokolčianska práve sa mnoho netrápila pre módu.
   </p>
   <p>
    „Vieš, Sidka, že farárkam ani nepatrí, aby každú módu probovali!“ zastala pani Amálka,
         trochu sa začervenajúc. „Môžem povedať, že dubnická sa nosí veľmi vkusne, trochu
         starosvetsky. A jej dcéra je dievča veľmi elegantné.“
   </p>
   <p>
    „Áno, povedajú, že je pravá ,dedinská‘ krása,“ doložila pani sudcová Sidka, narážajúc na
         to, že dedinská.
   </p>
   <p>
    „Ja by len rada vedieť,“ ozvala sa tetka Šemická znezrady: „aký je rozdiel medzi krásou
         dedinskou a mestskou. Moc ráz som to počula spomínať a nik mi bárs nerozložil.“ V nej
         počínalo všetko vrieť, i hlas sa jej trochu zatriasol. Po lícach sa jej rozliala bledosť.
         Pani Amálka sa zhrozila, skoro istá, že nastane scéna. I panie heglo toto rázne vystúpenie
         tetkino. „Pani sudcová povedala to ,dedinská‘ ani čo by to bol hriech alebo hanba vyrásť na
         dedine. Veď i Amálka narodila sa v dedine — bola tiež krása ,dedinská‘“ — doložila s tým
         istým prízvukom — „a teraz je ,v meste‘ vo veľmi chýrnom ,meste‘“ prízvukovala tiež tak
         ostro, „teda teraz je krása ,mestská‘. Nuž prosím ťa, Amálka, čo je za rozdiel v tom?“
   </p>
   <p>
    „Veď to nikto tak nemyslel,“ odpovedala pani Amálka veľmi živo, aby predišla výstupu…
         „Akože by to i mohli, veď i Sidka i Zuzika sú z dediny…“
   </p>
   <p>
    „Teda tiež bývalé ,dedinské‘ krásy,“ dodala tetka Šemická s úsmevom, ale plným výsmechu.
         ,Tej sa to podarilo!‘ tešila sa v duši, pasúc oči na rozčúlených dámach. ,Chcela im pomôcť
         a ešte lepšie ich zamočila.‘
   </p>
   <p>
    „Za to, že sú z dediny, ešte sú nie nám rovné,“ ohlásila sa pani verejná notárka,
         pohodiac hlavou nazad, v akomsi náhlom záchvate sebavedomia, že jej nabehol ešte väčšmi
         lalok pod bradou. „Nie, nie tak, kišasonka, len nie zaraz podchytávať: my myslíme tú
         rovnosť vo vlasteneckom zmysle.“
   </p>
   <p>
    A presvedčená, že teraz nadobro zničila Šemickú, napolo sa odvrátila od nej.
   </p>
   <p>
    „Ale, Zuzika, čímže ukázali, že sú nie dobré vlastenky?“ pokarhala ju pani Amálka. „Ešte
         o sokolčianskej nerečiem — ale ani tá nič nepovedala napriek; ale už dubnická alebo
         podžiarska… Veď sa tam nehovorilo o ničom takom, my sme len…“ Vtom ju stihol pohľad káravý
         od tety. Nebolo jej po vôli, že Amálka akoby sa očíšťa. „My sme sa len zabávali.“
   </p>
   <p>
    „Ja len nechápem, ako si sa zabávala napríklad s Dudajkou,“ zasmiala sa pani sudcová.
         „Čo to mohla byť za zábava s takou remeselníčkou. To už ja môžem sa zabaviť tiež s našou
         Katrou.“
   </p>
   <p>
    „Ja som s Dudajkou ani nehovorila,“ ohradila sa pani Amálka urazená. Iba teraz
         prehliadla, do akej spoločnosti zapadla včera. Ačkoľvek Dudajová zďaleka videla sa jej
         ženská ináč driečna, ale darmo je, nemôže sa s ňou kamarátiť.
   </p>
   <p>
    „Ale teraz už by ti mohla prísť na kávu, alebo zavolať ťa za kmotru, keď chodíte spolu
         na zábavy,“ nadhodila pani sudcová.
   </p>
   <p>
    „A či by to bolo také nešťastie?“ zamiešala sa tetka. „Podžupanka bola cigánke za
         kmotru, prečo by nešla Amálka Dudajke? A či vari preto, že je jej mužovi dlžná za okovanie
         oblokov?“
   </p>
   <p>
    Toto pani sudcovú prinútilo, že zamĺkla. Vycítila narážku na to, že Dudaj musel žalovať
         sudcu pre dlh, ktorý nijako nemohol zinkasovať od neho. Pani sudcová a za ňou i verejná
         notárka sa zobrali, ani nedočkajúc kávu. Zabudli sa pobozkať s Amálkou i tetkou Šemickou:
         tak im bolo odrazu náhlo.
   </p>
   <p>
    Pani Amálka chcela ich zdržiavať, ale tetka ju potiahla za rukáv a prísne pozrela na ňu.
         Keď sa vytratili na dvor, Amálka sa oborila na tetku s celou náruživosťou. „Čo si mi to
         urobila? To boli jediné moje priateľky!“ Hodila sa na kanapu a zložiac hlavu na ruky,
         pustila sa do plaču ako dieťa. „Kde sa podejem teraz! Koho budem teraz mať?“
   </p>
   <p>
    „Ak ti je za tými kofami toľme ľúto, odpíš im. Veď sa ony udobria,“ odpovedá jej tetka
         rozčúlená. „Nech ti sem dochodia prevracať dom; ale ja ich čakať nejdem.“ A s hlavou
         vztýčenou odišla do susednej izby.
   </p>
   <p>
    Pani Amálka ostala osamená. Zdalo sa jej, že je toto posledná páska pretrhnutá, ktorá ju
         spájala s minulosťou. A minulosť — minulosť! Čo všetko sa skrýva v tom slove. Zišiel jej na
         um výjav z časov dievockých. U Lubinszkých bola hostina na Štefana kráľa
    <sup>
     [
     <a class="footnote" href="#ftn.id2586137" name="id2586137">
      86
     </a>
     ]
    </sup>
    a tam zídené všetko panstvo. Kočov je plný dvor, po ňom sa mieša plno kočišov
         tu v širokých šubách, tu v šnurovaných mentiekach. Medzi nimi bol i ich Ďuro, ktorý jej
         vždy prerokúval: „Ich milosť budú odrazu slúžnodvorská a potom bohviečo…“ aké sny bláznivé
         snovali sa jej hlavou i v noci nedávali spávať! I tak v Lubinej mnoho dievčat-vrstovníc:
         Žofka, Vilma boli domáce, a teraz Margita, Jolanka… a kto by ich vedel vyrátať! A medzi
         nimi vývodila Amálka Dúbravnická. Okolo nej sa vrteli všetci mladí páni, a najväčšmi Atila
         Zubriczký v husárskej uniforme. Hľadal príležitosť všakovak, aby jej vždy bol nablízku. I
         keď po hre „haragszom reád!“
    <sup>
     [
     <a class="footnote" href="#ftn.id2586174" name="id2586174">
      87
     </a>
     ]
    </sup>
    trochu sa spotila od smiechu a od rozpakov nad vymieňaním záloh — ako úslužne
         jej doniesol mantilku a prehodil cez plecia, dudajúc pritom polohlasne: „Csak egy szép lány
         van a világon…“
    <sup>
     [
     <a class="footnote" href="#ftn.id2586191" name="id2586191">
      88
     </a>
     ]
    </sup>
    Ako jej vtedy trepotalo srdce neznámym nepokojom i spolu triaslo sa neurčitou
         túžbou. A koľko ráz od tých čias vrátil sa jej obraz tento? A vždy Atila Zubniczký ako
         slúžnodvorský… V tom do krážu týchto snov vletel akýsi cudzí brúk so zlatými krídlami;
         mihotal, trepotal sa, kým nespretrhal všetko tkanivo skvelých snov a neprivábil jej
         pozornosť k sebe. To bol — jej muž, Miško Huba… Čo ona znala, keď mu podala ruku, čo sa
         stane? Ani pochopu nemala, čo bude nasledovať. Že sa musí rozlúčiť s celou minulosťou, so
         všetkým, čo bolo drahé, krásne i pravé… Ona ani zďaleka netušila, čo za ťarchu si kladie na
         plecia. Sprvu necítila nič, ale každú chvíľku priložila nový kamienčok: ťarcha rastie — až
         teraz ju hrozí udáviť… Kuchár došiel na obed omnoho prvej, než obyčajne. Nesadol na
         stoličku, ako jeho obyčaj a nehral sa s malým Milanom, ktorý je i teraz v izbe a prevracia
         hlavu dohora aby videl, uja „Tucháľa“.
   </p>
   <p>
    Ondrej chodí zamyslený po izbe, stane tu k jednému, tu k druhému obloku a hľadí von. Ale
         nevidí ničoho, lebo oči roztržite behajú z predmetu na predmet.
   </p>
   <p>
    Vidno, že je rozčúlený. A toto je už len koniec rozčúlenia. Asi hodinu chodil po meste a
         menovite na brehu rieky Suchej, nedbajúc, že slnce mu pripeká na chrbát. Najprv trpký akýsi
         pocit, žravá ľútosť a čím ďalej, to väčší hnev rozmohol sa v ňom, až uľahčil si spôsobom
         obyčajným, že zaklial dakoľko ráz cifrovane. Deti susedove, ktoré, ako obyčajne, vybehli
         proti nemu a pospiatky tancovali pred ním, vykrikujúc: „Daj nám koláč, kúp nám koláč!“
         zakríkol surovo. „Marš domov, pliagy naničhodné.“
   </p>
   <p>
    Keď sa i hnev usadil pomaly, a rozliala sa horúčosť po žilách, obrátil sa akosi vzdorne
         a hrdým krokom, celým rínkom odišiel do Hubov. V izbe nenašiel práve nikoho, iba malý Milan
         ho začul i prišiel pozdraviť „uja Tuchála“, ale tiež Ondrej ho len pohladil zamysleno a
         začal chodiť po izbe od obloka do obloka.
   </p>
   <p>
    Prišla i hodina večere a všetci sa zišli na obvyklé miesta. Kuchárovi sa všetko
         rozovrelo, i nemohol tak chutne jesť, ako obyčajne. Ani pani Amálka, ba ani tetka nejedli,
         ako by sa očakávalo. Každý bol zahrabaný v svojich myšlienkach. Len Huba bol veselý akýsi a
         na tvári ustavične mu pohrával spokojný úsmev. Pri čiernej káve sa rozhovoril.
   </p>
   <p>
    „Či ty vieš, Ondrík, u koho si ty?“ pýtal sa s veľmi vážnou tvárou. „U
         najnebezpečnejšieho človeka v celej stolici. Dnes som sa to dozvedel. Prvej som bol lojálny
         — Slovák síce, ale statočný, rozumný Slovák, s ktorým sa mohlo vyjsť. A dnes som
         najnebezpečnejší človek. Naj-nebez-peč-nejší!“ Prízvukoval silne, sťaby diktoval do
         protokolu. „Celé dopoludnie mi to dokazovali i sudca, i kolega dr. Joachim Adler, i
         dokázali, to sa rozumie. A tá premena fatálna stala sa takrečeno cez noc. Včera ešte
         lojálny — a dnes ani pes by chleba od teba neprijal.“
   </p>
   <p>
    Kuchár sa usmial zádumčivo, ale neodpovedal.
   </p>
   <p>
    „A čože ty? I ty si akýsi oparený!“ rozosmial sa Huba. „Všetko sa mi vidí, že si
         neobišiel nasucho.“
   </p>
   <p>
    „Ja som bol pred starým na kázni,“ rozhovoril sa Ondrej. „No — nacigánil toho ktosi na
         nás. Vlasy by ti dupkom stávali.“
   </p>
   <p>
    „Aha! A čože ti? Či je to stoličné tajomstvo?“
   </p>
   <p>
    „Oh — tajomstvo to nebude! To bolo včera večer pri tartlíku
    <sup>
     [
     <a class="footnote" href="#ftn.id2586333" name="id2586333">
      89
     </a>
     ]
    </sup>
    dohovorené — a starý to dnes vysypal na moju hlavu. ,Dobre si sa vyštekal,‘
         pomyslel som si. Začal mi zďaleka o otcovi, zas o buričoch, ktorým sa zunovalo žiť v pokoji
         a láske a tak prešiel na mňa a na včerajší výlet. Nahovoril mi toľko, že ja som si
         nezachoval temer nič. I krv zovrela vo mne, že musím počúvať ako chlapec.“
   </p>
   <p>
    A Ondrej zase sa rozčúlil a prešiel od obloka a vyzrel na dvor.
   </p>
   <p>
    „To si neurobil dobre, Ondrík. Mal si podoprieť boky a rovno hľadieť mu medzi oči a
         smiať sa mu…“
   </p>
   <p>
    „Keby ja nebol Kuchár, ale Huba — ja by ani boky nepodoprel, ani nepočúval, ja by mal
         inú odpoveď!“ A stisnutú päsť položil vehementne pred seba. „Ale i tak som mu povedal. Tak
         som mu prišil, ako nikto ešte.“
   </p>
   <p>
    „No?“ posmeľoval ho Huba.
   </p>
   <p>
    „,Ja ťa vystríham — nechodievaj k tomu-tam na rínku,‘ ako k tebe, ,to nerobí dobrý dojem
         v stolici, keď stoličný úradník sa kamaráti s človekom, ktorý je proti nám i proti vlasti.‘
         A ja som mu odpovedal: ja robím svoju robotu, v kancelárii reštancie
    <sup>
     [
     <a class="footnote" href="#ftn.id2586384" name="id2586384">
      90
     </a>
     ]
    </sup>
    nemám — a u koho budem jesť, to je moja starosť. Neviem čo mi ešte povedal,
         lebo ja som sa jednoducho poklonil a odišiel.“
   </p>
   <p>
    „A čo teraz?“
   </p>
   <p>
    „Nič. Ja budem ako keby sa nič nebolo stalo. Ale to jedno, aby ja nesmel chodiť, kam
         chcem, to si nedám predpísať ani od osvíceného. Ostatné som povedal Pišta-báčimu. Ja som
         tak stoličný úradník ako ty, a čo robím privátne, do toho nič ani teba, ani starého.“
   </p>
   <p>
    „Dobre si urobil. Mne nemohli ničím druhým pohroziť, iba že nebudú so mnou nič mať. Teda interdikt.
    <sup>
     [
     <a class="footnote" href="#ftn.id2586421" name="id2586421">
      91
     </a>
     ]
    </sup>
    My sme to robievali v gymnáziu, že sme dávali do interdiktu. Obyčajne podľahol,
         kto bol slaboch. Šuhaj sebavedomý vyvzdoroval celej triede i za pol roka. I ja oprobujem,
         koľko budem môcť…“
   </p>
   <p>
    „A čo si im nepovedal, že tam vlastne nebolo nič, iba zábava?“ pýta sa Amálka. Jej sa
         toto zdalo vecou hroznou, i bola mužovými zvesťami priam zničená. ,Hľa, čo som slúchala —
         načo som išla!‘ vytýka si ustavične.
   </p>
   <p>
    „To som, ženička, nemohol. Boli by až potom sa domýšľali, že sme tam páchali strašné
         veci, keby sa ja bol začal očíšťať. Nech si myslia, čo chcú. Nápadná vec je len v tom, že
         sa nehnevajú na nikoho, iba na mňa. Ešte mi i to vyhodili na oči, že som tetku i teba
         prisilil. Vôbec na mňa zvalili všetko — ja som ten baran, ktorý všetko musí na rohoch
         odniesť…“
   </p>
   <p>
    Pani Amálka povzdychla. „Pre takú pletku narobil si zlej krve proti sebe!“
   </p>
   <p>
    Huba povzdychol a neodpovedal. Iba stud ozval sa v ňom pod pozorným pohľadom mlčanlivej
         tetky — zapálil sa.
   </p>
   <p>
    „Čo sa stalo, už sa neodstane,“ ozvala sa ona nenadále, ako vždy, i s istotou, akú
         prezradzovala vo všetkom. „Netreba nič prihládzať, ani okrášľovať. Nech myslia, čo chcú; i
         nech robia, čo chcú.“
   </p>
   <p>
    „Zajtra je zasadnutie panského kasína,“ oznamuje Huba, „idú nás hodiť na riečicu.
         Nevieme, čo sa stane: akiste nás povyhadzujú z kasína.“
   </p>
   <p>
    Pani Amálka hľadí s úžasom na muža. ,Ako len môže brať takú vec naľahko!‘ trápi sa.
         ,Nebude mať ani len kam vyjsť, keď ho omrzí v kancelárii.‘ A doložila s patrným rozčúlením:
         „Dobre byť farárom Slovákmi. Sedia si dneska na pokoji vo svojej dedine — nik ho tam nejde
         hľadať. Ale my, čo sme im pod očima, my vypijeme za nich.“
   </p>
   <p>
    „Lebo sme v meste,“ usmieva sa Huba. „My máme pred nimi výhody zas druhé. A keď oni môžu
         presedieť vo svojich farách, môžeme i my presedieť vo svojich domoch. Nemusíme im zavadzať
         v kasíne.“
   </p>
   <p>
    Kasíno malo skutočne zasadnutie a tu po dlhom rokovaní vyhodili Dukáta, Hlôžku i Dudaja.
         Nosák i Huba boli zachránení od predsedu Dvorszkého. I tu sa dokázala spravodlivosť: malých
         zlodejov vešať a velikých prepúšťať. Huba bol týmto ušanovaním trochu zahanbený a hneď sa
         rozhodol, že vykoná svoju povinnosť. A práve, keď chcel poslať písomné osvedčenie
         Dvorszkému, prišiel k nemu Dukát.
   </p>
   <p>
    „Celé Kocúrkovo sa vzbúrilo,“ smeje sa Dukát. „Záležitosť počína byť interesantná.
         Hlôžka je zas v svojom elemente, pyšný, že ,páni‘ sa preňho radia. Ba i môj principál
    <sup>
     [
     <a class="footnote" href="#ftn.id2586535" name="id2586535">
      92
     </a>
     ]
    </sup>
    sa rozkolísal. Keď počul, že nevyhodili jeho, nahneval sa ani Achilles.
    <sup>
     [
     <a class="footnote" href="#ftn.id2586548" name="id2586548">
      93
     </a>
     ]
    </sup>
    Tu hľa nesiem jeho demisiu.“
    <sup>
     [
     <a class="footnote" href="#ftn.id2586561" name="id2586561">
      94
     </a>
     ]
    </sup>
   </p>
   <p>
    Huba prečítal osvedčenie, miesto singulára spravil všade plurál
    <sup>
     [
     <a class="footnote" href="#ftn.id2586576" name="id2586576">
      95
     </a>
     ]
    </sup>
    a podpísal pod Nosáka.
   </p>
   <p>
    „Malá hŕbka pýta viac,“ smeje sa Dukát. „Môj principál bude sa smiať od radosti. Ale
         ešte máme jednu záležitosť,“ a Dukát rozopäl kabát a vytiahol z bočného vrecka pokrkvaný
         hárok papieru. „Keď už je z toho toľký krik, nech bude z toho i aký-taký osoh. My sme boli
         trochu prekvapení, že nám nezišlo na um urobiť zbierku. Teraz to ideme napraviť. Ja tu v
         meste, Rešetár po dedinách s Chvojanom. Nech majú aspoň zoznam všetkých, čo tam boli…“
   </p>
   <p>
    „To je nie zlá myšlienka,“ odpovedá Huba, roztvárajúc hárok. A nie tak zamračene, ako
         bývala jeho obyčaj. Nemyslí: ,Zas žobrú, večne žobrú — my sme naozaj národ žobrákov.‘
         Dosiaľ je len Nosák, ale s piatkou. Hubovi temer z ruky vypadol hárok. „Teda Nosák piatku!“
         diví sa, usmievajúc sa. „To je zriedkavosť. Nosák je tvrdý — v takýchto veciach, zatvára
         kešene hermeticky.“
   </p>
   <p>
    „A vidíte, teraz on vlastne prišiel na túto myšlienku.“
   </p>
   <p>
    „Tým lepšie. Aby sme jemu prenechali tenor — nejdem ho prelicitovať,“ vysvetľuje Huba,
         keď napísal za svoje meno tiež piatku. I bolo mu skutočne ľúto, že nemôže podpísať viac,
         „váš principál je v takýchto veciach citlivý. Áno, na študujúcu mládež, dobrý titul, na
         mládež…“ A teraz mu čosi skrslo v hlave, akási nová myšlienka. „Čujte, kolega, musíme i
         baby zamiešať do tejto histórie,“ zvolal veselo. „Vy znáte psychologický moment každého
         zločinca: Keď už nemôže seba vytiahnuť, tak zamočí aspoň iných, aby bolo i spoluvinníkov.
         Spravme my baby spoluvinníkmi. I medzi nimi zaveďte zbierku, ale nie na študentov,“
         rozosmial sa veselo, „lebo by v ,panskom kasíne‘ urobili vtip: hľa dievčatá dávajú na
         študentov, aby sa mali za koho vydať. Zaveďte vy zbierku medzi nimi napr. na Živenu.
    <sup>
     [
     <a class="footnote" href="#ftn.id2586657" name="id2586657">
      96
     </a>
     ]
    </sup>
    Ale nie vy — nie, to musí vyjsť od ženských. Ktorá by tak bola na to?“
   </p>
   <p>
    „Ja už viem ktorá!“ zvolal Dukát veselo. „Toto je vskutku dobrá myšlienka, skvelá!
         Všetko sa zariadi, a krásne!“
   </p>
   <p>
    „Nezabudnite na moju ženu,“ podotkol Huba vo dverách, stískajúc ruku Dukátovi. „Na
         žiaden pád nezabudnite, len nepríďte k nej prvej. Viete, okolnosti…“
   </p>
   <p>
    Keď zostal sám v kancelárii, šúchal si ruky. „Toto je spôsob rozkmotriť ju s pani
         sudcovou. Geniálny spôsob!“ I nemôže sa zdržať, aby neoznámil tetke Šemickej, akú ide pascu
         na ženu postaviť.
   </p>
   <p>
    „Bolo by dobre, ale ja už jej nejdem radiť,“ vzpiera sa tetka. „Ku mne nemá ani-mak
         dôvery.“
   </p>
   <p>
    „To už zariadim ja; len aby bol doma, keď to bude.“
   </p>
   <p>
    Tetka Šemická mu sľúbila, že ho dá pozvať, ak by nebol práve doma.
   </p>
   <p>
    Druhý deň pred obedom tetka Šemická bola v izbe s Milanom a pani Amália v kuchyni, keď
         sa ozvalo klopanie na dvere. Vstúpila Ľudmila Pekárovská.
   </p>
   <p>
    Tetka Šemická bola prekvapená touto návštevou a nemohla hneď prísť na to, čo tá znamená.
         Ale vec sa jej naraz rozjasnila, zišiel jej na um včerajší rozhovor s Hubom. Veľmi vľúdne
         prijala slečnu, ba až priateľsky. Možno i znala dačo, že Huba mal s ňou pomer, možno i
         zazlieva Hubovi túto zradu. Ale i tak jej je táto dievčina sympatická. Najväčšmi preto, že
         nečaká „na šťastie“, aby k nemu prišla ako slepá kura k zrnu, ale svojou prácou i svojím
         vtipom sa postavila na svoje nohy a tak si zabezpečila sama budúcnosť a šťastie.
   </p>
   <p>
    „Ja by mala s milostivou paňou hovoriť,“ začala Ľudmila zaraz k veci, hlasom trochu
         stiesneným.
   </p>
   <p>
    „Ja ju hneď zavolám, slečna,“ odpovedá tetka, prvý raz vari užívajúc to slečna. ,Nech
         aspoň vie,‘ myslí si, ,že sme i my vzdelané, bárs nie sme Oľgy a Maríny…‘ Zavolala pani
         Amálku, ale nepovedala príčinu, a slúžke pošepla: „Choď do súdu, nech pán urodzený zaraz
         prídu. Že ich ja volám. Vieš!“ ,Nech sa tam doprávajú tie dve,‘ myslí si, možno
         škodoradostne — ,ja za ten čas dohliadnem, aby nevykypelo.‘ I tak čakala, kým sa vrátilo
         dievča a málo za ním sám pán, so spismi pod pazuchou. „Tu je!“ ukázala na dvere salónu,
         vyjdúc do pitvora proti Hubovi. „Ľudmila prišla — tá Pekárovská…“
   </p>
   <p>
    „Dobre, dobre, ja idem sem, aby som bol naporúdzi. A vy!“ ukázal na salón, ku ktorému
         tetka Šemická pokročila.
   </p>
   <p>
    V salóne bol živý rozhovor medzi pani Amálkou a Ľudmilou. Ľudmila predložila panej
         podpisný hárok na Živenu. Pani Amálka neznala, čo je Živena — či je to dáky „Kindergarten“,
    <sup>
     [
     <a class="footnote" href="#ftn.id2586790" name="id2586790">
      97
     </a>
     ]
    </sup>
    či práve špitál. ,Na každý pád bude čosi »extra«‘ pomyslela si, ,keď táto
         prišla s hárkom. ,Keby to bola druhá, veď ja by ju odpravila s dvoma-tromi šestákmi, ale
         táto… A aká je elegantná! To sú naozaj elegantné šaty… Akože ju odpravíš?‘ Zahovárala,
         zahovárala s takou živosťou svoje rozpaky, že tetka sa nazdala, že bohvie aká je to
         dišputa. A ono pani Amálka rozprávala o výlete a čo páni „môjmu“ robia, i aká je to od nich
         hanba, i ako sa „my“ nebojíme… ,Musím takto pred ňou,‘ ospravedlňuje sa, ,ináč by muža
         ľutovala, že má ,maďarónku‘ nadutú…‘
   </p>
   <p>
    „Odpusťte, slečna,“ pokračuje vykajúc, lebo nezabudla lekciu farárky sokolčianskej, „ja
         hneď prídem.“ A zobrala hárok v úmysle, že sa v kancelárii poradí muža a že najprv musí poň
         poslať. Skoro zavýskala od radosti, keď ho našla schýleného nad aktami pri stolíku, čo bolo
         neobyčajné v túto hodinu, keď býval obyčajne pri súde. „Pováž si, mužíčku,“ sklonila sa k
         nemu, hlavou k jeho hlave, oblapiac ho ľavou rukou okolo hrdla a rozkladajúc druhou rukou
         hárok: „Pováž si, prišli mi s týmto hárkom. Akási zbierka… Vieš, ja neviem, ani načo, ani
         koľko. Ja som ešte nikdy nič nepodpisovala, iba raz farárovi nášmu na oltárne prestieradlo
         a druhý raz ,szinészom‘,
    <sup>
     [
     <a class="footnote" href="#ftn.id2586846" name="id2586846">
      98
     </a>
     ]
    </sup>
    keď chodili po pýtaní a môj otec jedného, čo bol u nás, vyhodil z domu. A na
         toto neviem, ani čo je…“
   </p>
   <p>
    „Živena — ej, to ti je spolok, čo ide stavať školu pre dievčatá. A na to zbiera. Neviem,
         či podpíšeš. To je spolok, to sa rozumie, ženský, ale slovenský. A ty si už obanovala, že
         si bola pod Šedivou Skalkou — neviem, či ti teraz nebude proti vôli.“
   </p>
   <p>
    „Ako nepodpíšem, keď je tu ona.“ A priložiac mu na ucho rozosmiate ústa, pošepla:
         „Ľudmila, vieš!“
   </p>
   <p>
    „Ba kýho!“ zadivil sa a riekol. „No — to musíš podpísať. Čo by povedala!“
   </p>
   <p>
    I pani Amálka sadla na mužovo miesto a podpíšuc meno zadívala sa naň.
   </p>
   <p>
    „Koľko?“ pýta, držiac pero dohora.
   </p>
   <p>
    „Píš, koľko myslíš!“
   </p>
   <p>
    Boli tam prínosy najviac zlatka a dve zlatky. Napísala jedničku.
   </p>
   <p>
    „Toľkoto?“ pozerá naň tázave, nežne.
   </p>
   <p>
    Čosi sa v ňom pohlo: láska, sústrasť, ľútosť a mäkkosť. „Ako sa mi poddáva krotko — a
         ešte sa smeje!“ Nemohol sa zdržať, aby ju nevybozkával na líce, k nemu obrátené.
   </p>
   <p>
    „To je málo, ženička! Dosť, čo na mňa šomrajú, že som držgroš: nech aspoň teba chvália.
         Pripíš nulu.“
   </p>
   <p>
    „Desať!“ zhrozila sa. „Toľko nepodpísala ani jedna!“
   </p>
   <p>
    „Ale ty i môžeš skôr ako druhá.“
   </p>
   <p>
    „Dobre!“ A pripísala očko a rozosmiala sa.
   </p>
   <p>
    Huba ju stisol ľavou rukou, aby mala ruky poviazané a vzal jej pero z ruky. Nenazdala
         sa, len keď pripísal i on nulu.
   </p>
   <p>
    „Sto!“ zhrozila sa a chcela sa mu vymotať. „Tú treba zotrieť — počkaj…“
   </p>
   <p>
    „Zliznúť,“ zažartoval muž a poľúbil ju na ústa. „A ešte raz, ešte raz…“ A zakaždým
         zavznel bozk na jej ústach.
   </p>
   <p>
    „Vidíš, teraz už prischlo!“ durdila sa ona.
   </p>
   <p>
    „Veru-veru. To už ani mačka nevylíže,“ zasmial sa Huba. „A ty, Mišo, plať! No, nehnevaj
         sa, ženička, toto je tvoj prvý podpis. Vieš, musíš sa ukázať, že si nie najhoršia.“
   </p>
   <p>
    „Toľké peniaze!“ zhrozila sa. „Nemohlo by sa vytrieť?“
   </p>
   <p>
    „Mohlo by sa, ale vieš, čo by povedala?“ Zahľadel sa na ňu významne. „Vieš, že tá sa vie
         zaraz dovtípiť. Povedala by: ako, ona podpísala stovku, neborká, ale on, skupáň, nemohol
         stovku za ňu oželieť…“
   </p>
   <p>
    Tento dôvod pôsobil najväčšmi. S hárkom i peniazmi vrátila sa do salónu, za ňou muž,
         Ľudmila sa nesplietla ani mak, nájduc sa prvý raz s ním zoči-voči v jeho vlastnom dome. Keď
         jej pani Amália predložila podpis a v hárku dve päťdesiatky — na ňu to urobilo veliký
         dojem.
   </p>
   <p>
    „Takýchto darov málo prijala Živena,“ riekla, skladajúc hárok. „Ďakujem vám za
         štedrosť.“
   </p>
   <p>
    Ešte pohovorili čosi a Ľudmila odišla od Hubu, sama nevediac, čo o veci myslieť. ,Teda
         predsa nie Maďarónka,‘ rozvažovala, zamyslená. ,Keby nebola naša, neurobila by toto. Lebo
         muž sotva ju nahováral k takejto márnotratnosti.‘
   </p>
   <p>
    I ak chcel Huba roztržku uviesť medzi ženu a jej priateľky, nemohol ju urobiť
         spôsobnejšie. Ešte v ten istý deň sa roznieslo po meste, čo pani Amálka urobila. Nehovorilo
         sa o ničom inom, ako o Živene: ešte i v kruhoch, v ktorých sa o Živene nič nechyrovalo.
   </p>
   <p>
    Slúžny, starý Peter Pollágh, keď stretol advokáta Nosáka, pýtal sa ho: „Nože, uram-öcsém,
    <sup>
     [
     <a class="footnote" href="#ftn.id2587018" name="id2587018">
      99
     </a>
     ]
    </sup>
    nech mi povedia, ký je to zázrak, akási Živina, či Žilena. To viem, že nie
         Žilina. Na čo tá Hubuľa dala tú stovku…“
   </p>
   <p>
    „Živena je ženský spolok, ktorý má všakové kultúrne ciele.“
   </p>
   <p>
    „Hm — a kde je ten spolok?“
   </p>
   <p>
    „Vo Svätom Martine.“
   </p>
   <p>
    „Turócz Szent Márton teda?“
   </p>
   <p>
    „Áno.“
   </p>
   <p>
    Slúžny sa zamyslel i okolo očí jemné vrásky ešte väčšmi mu navráskali. Dakoľko ráz túril
         palicou do zeme a konečne sa pýta: „Živena — čo to značí?“
   </p>
   <p>
    „To bola stará bohyňa, kým naši predkovia boli ešte pohania. Od nej dali meno spolku.“
   </p>
   <p>
    „Hm — prečože neoferovala stovku na kostol, alebo už keď tak chcela, mohla ju dať
         tunajšej synagóge. Akurát by sa jej zišlo, lebo idú pristaviť na ňu ríne a robiť okolo nej
         dlážky. A tí panslávi martinskí, keď už zbierajú na pohanov, nech idú zbierať medzi
         pohanov.“ A doložil s veľkým roztrpčením na rozchode: „Vôbec sa tej Hubuli divím — osoba z
         takej famílie! A to všetko ten ich čert, ten pisár; iba čo ja budem mať opletačku…“
   </p>
   <p>
    Indignácia bola nesmierna, keď sa roznieslo v kruhoch vlasteneckých, že stovka išla do
         Martina. ,Radšej do horúceho pekla, ako do Martina,‘ myslel si i hlavný župan. A ešte
         väčšie bolo zdesenie, keď dar bol uverejnený v novinách a ešte k tomu pripojené vrelé
         poďakovanie.
   </p>
   <p>
    Sama pani Amálka nebola veľmi povďačná za toto uverejnenie. „Mohli si peniaze odložiť a
         nemuseli to hodiť do novín. Mne vôbec je protivné prísť do novín.“ I je veľmi
         pravdepodobné, že nebola by sa nikdy podpísala, nech znala napred, že sa toto stane.
   </p>
   <p>
    Pán slúžny Pollágh onedlho dostal inú záležitosť do ruky. V meste sa chystalo divadlo,
         bez szinészov. „Všetko ten čert, ten pisár,“ jeduje sa v svojej kancelárii. „Toto sa ešte
         nikdy nerobilo v tomto meste.“ I richtára predvolal a doprosta mu riekol, že toto je nie v
         poriadku. „Keď sa inkasujú porcie, alebo výmena cestovná, gaudžia mi, že bieda, že neúroda,
         že takto a takto. I toť v zime sme zberali na pohorencov z Kún-Szent-Györgyu a zinkasovali
         mi tri šestáky na posmech a dva štvrtníky ovsa; že nieto, že suchota, že prednovka tvrdá. A
         tu ti príde tento skaderuka-skadenoha, a nazbiera na akýchsi študentov blízo päťdesiatku; a
         hentá čo napráva klobúky, na pohanov nazbierala, sám neviem koľko! A príde každý týždeň: tu
         pijatika dáka, tu kiránduláš…
    <sup>
     [
     <a class="footnote" href="#ftn.id2587146" name="id2587146">
      100
     </a>
     ]
    </sup>
    čo, myslia, že je to zadarmo? Dosť sa oni, ad animam,
    <sup>
     [
     <a class="footnote" href="#ftn.id2587158" name="id2587158">
      101
     </a>
     ]
    </sup>
    nalietajú do poľa, keď sa napríklad vyváža hnoj, alebo keď sa zváža zbožie. A
         kto chce lietať, nechže letí, bárs do horúceho pekla, na samé dno — ja ho, bohuprisám,
         držať nebudem. Len to im povedám, nech mi občanov nedajú poprevracať; a keď chcú komédie,
         nech vypustia už raz mestských bujakov na Vyžlovku, teraz je beztoho už pokosená a tá
         mládza, keď sa trochu utlačí, nebude toľká škoda — to bude inakšia komédia, keď sa budú
         bujaci klať, ako toto ,vpravo sa toč — krpčeky stras!‘“
   </p>
   <p>
    „A keď mešťania pýtajú, čo ja urobiť?“ nadhodí richtár.
   </p>
   <p>
    „Čerta — i oni sú už s nimi, ja viem,“ pohrozil mu slúžny.
   </p>
   <p>
    „A či som nebol s nimi, keď bola voľba ablegáta? A vždy som s nimi, ale darmo je, musím
         i ja s mešťanmi…“
   </p>
   <p>
    „Voľba-voľba,“ zamyslel sa pán slúžnodvorský. „A o rok bude zase.“ I pod vplyvom tohto
         čarovného slova prepustil richtára čosi milostivejšie. „Hej, dobre havkať tam po novinách,
         ale ťažko napríklad len jedného ablegáta poslať na diétu. Vlastenectvo! Prečo prijmeš
         mandát bárs i od čerta, keď si vlastenec?“
   </p>
   <p>
    Divadlo sa uskutočnilo vzdor takýmto ťažkostiam. A za kulisňami sa diali veci ešte
         podivnejšie. Hlavný župan zavolal si Hubu „na diškurs“ do prezidiálky.
    <sup>
     [
     <a class="footnote" href="#ftn.id2587217" name="id2587217">
      102
     </a>
     ]
    </sup>
    Bolo to týždeň pred divadlom.
   </p>
   <p>
    Keď Huba kráčal na vidiecky dom, všetko úradníctvo bolo na lavičke a v priestrannom
         klenutí brány. Pozdravil ho akosi ironicky. ,Idem ad audiendum verbum‘,
    <sup>
     [
     <a class="footnote" href="#ftn.id2587239" name="id2587239">
      103
     </a>
     ]
    </sup>
    pomyslel si on s úsmevom. ,Vidno, dohovorili sa.‘ I keď zaklopal na dvere, bol
         trochu rozčúlený; toto bolo prvý raz, že sa mal zísť s hlavným županom v takejto „háklivej“
         veci.
   </p>
   <p>
    Prijatie bolo vľúdne, zdvorilé, ba až srdečné. Nie darmo „Dani bácsi“, bol rozchýrený
         diplomat.
   </p>
   <p>
    „Ako dávno sme sa nevideli!“ zvolal veselo, núkajúc mu miesto na kanape, „Ale nie div —
         časté cesty do Pešti i úradné veci…“ Šuchol si dlaňou cez čelo, akoby chcel zotrieť z neho
         naskočené vrásky. „Ako sa má Amálka — a čo malý?“
   </p>
   <p>
    Huba poďakoval za túto pozornosť a pochválil sa všeobecným zdravím a prospievaním. „To
         ma teší — to ma teší,“ doložil veliký pán.
   </p>
   <p>
    Teraz začne ,ad rem,‘
    <sup>
     [
     <a class="footnote" href="#ftn.id2587284" name="id2587284">
      104
     </a>
     ]
    </sup>
    myslel si Huba trochu rozčúlene.
   </p>
   <p>
    Župan sa priateľsky usmial, akoby bol zbadal, čo Huba myslí. „Vlastne som ja vás pozval
         v istej záležitosti, ktorá sa týka nie úradu môjho, ale predsa mi je nesmierne nepríjemná…“
   </p>
   <p>
    „Teraz ide vybúšiť puma,“ myslí Huba, zbierajúc sa na repliku a oprúc sa na kanapu, aby
         lepše videl županovi do tváre. Tá neprezradzovala ani mak tej ,nepríjemnosti‘; je spokojná,
         hladká, ba veselá. ,Znajú sa títo ľudia pretvarovať,‘ dumá Huba, ,Táto schopnosť prirodzená
         je na nich najsilnejšia.‘
   </p>
   <p>
    „Ako viete, predlanským sme previedli v Suchom Dole komasáciu. Ja mám tam najviac hory a
         pasienky — vlastne moja žena. Tejto jari som predal jednu šlôgu
    <sup>
     [
     <a class="footnote" href="#ftn.id2587323" name="id2587323">
      105
     </a>
     ]
    </sup>
    Lomnitzerovi z Dovažnej a tu, keď prišli furmani-Suchodolci, nedali im výhon
         cez pole. Čo ja v tomto páde urobiť?“
   </p>
   <p>
    Huba bol náhodou zasvätený do tejto záležitosti: Suchodolci boli pri ňom dávno so
         žalobou, že pán osvícený zakrútil im chodiť do hory na suché drevo a raždie, ako bol
         pristal v komasačnej zmluve. I mnohých tam priďapili jeho hájnici i pozajímali im statok
         alebo ich jednoducho zobrali. Huba im rozložil, že tu môže rozhodnúť len proces; i
         Suchodolci hneď zavesili proces osvícenému na krk. Ale v procese vysvitlo, že ťažko je
         rozhodnúť, kedy je drevo suché a kedy mokré; zdá sa, že Suchodolci sami neboli škrupulózni
         vo výbere. U dakoľkých našli poukrývané zdravé klady pod stôsami raždiny, ba i v samej hore
         prišlo sa na pne — svedkov postínaných klátov. Súd vzal toto všetko do ohľadu a Suchodolci
         prehrali. Mali nielen posmech, ale i škodu, lebo museli platiť všetky keľčíky.
   </p>
   <p>
    Tu sa chytili rozumu, lebo medzi nimi bol nejeden „horší od advokáta“, ba i „horší od
         žida“. Za to, že môžu zbierať v hore osvíceného suché drevo — ktorého tam ani nieto —
         sľúbili oni zas jemu výhon z hory a síce „pašienkami poza Vyšný Diel na poľnú cestu v
         Hlbokom Jarku.“ Suchodolci sa dohovorili, že jedno slovo z tejto zmluvy vytrú, slovo
         „pašienky“. Vyšný Diel i za ním bolo pole rozdrobené na parcelíky, pôvodne obsievané z roka
         na rok ovsíkom, ktorý tam skutočne rástol „žabe po brucho“. Nastala epocha zanedbanosti —
         Vyšný Diel i planina pozaneň až do „panského hája“ z jednej strany a „kňazského tálu“ z
         druhej strany ostávali z roka na rok prielohom, až na daktorých miestach — obyčajne
         chudších — prichýlilo sa borovčie, a na druhých, kde-tu smrečina, rozsievaná tu z „panského
         hája“, tu z „kňazovho tálu“, i stalo sa „pasienkom“, na ktorom rástla trávička, dosť
         riedka, i to len v mokré roky. Po komasácii zobudila sa veliká lakomosť za poľom: kolčovalo
         sa, kanalizovalo sa, rovnali sa medze, priberalo sa z ciest a všetko sa začalo orať
         ruchadlom. I chotár akosi premenil tvárnosť, akoby sa bol pomladil. Tejto neobyčajnej
         expanzívnosti bolo teda veľmi po vôli heslo, ktoré vydali suchodolskí advokáti: Žobrák Ďuro
         i Ondro Dunda: „Skasírujeme pasienky a osvícený nebude mať výhon z panského hája…“
   </p>
   <p>
    V jeseň sa len zadivil panský horár, keď namiesto pašienkov prestrela sa mu pred očima
         obrovská čierna plocha, znova preoraná, zúhorená. Len kde-tu, ako záplata, bola tablica
         bývalého „pasienku“, šedivá, nedotknutá. Pokyvoval hlavou, akoby sa mu bolo toto veľmi
         zapáčilo. A ešte bolo krajšie po jari, ked celú pláň vysiali ovsíkom a ten sa napodiv
         zazelenal a zakryl svojou živou zeleňou šedivú nahotu matky zeme. A ešte väčšmi sa podivil
         pán horár, keď Suchodolci vyrútili sa s valaškami na vozy Lomnitzerových furmanov, ktorí
         mali zviezť dreva i kôru z panskej šlôgy na brehy Suchej, odkiaľ drevo malo plťami ísť
         bohzná kde. A najväčšmi sa zadivil, keď pozrel do kontraktu a našiel, že v ňom je reč o
         „pasienkoch“ a tých už v skutočnosti niet.
   </p>
   <p>
    Huba sám sa musel zasmiať suchodolskej prefíkanosti.
   </p>
   <p>
    „Otázka mi je známa, lebo som zastupoval Suchodolčanov v prvom procese,“ odpovedal Huba,
         ešte vždy akosi v presvedčení, že nie toto je tá „otázka“, pre ktorú ho osvícený sem
         zavolal. „I ináč ako Suchodolčanovi rodom i gruntodržitelovi tamojšiemu mi je nie cudzia.
         Ja myslím, že je zamotaná veľmi a súdobne riešiť sa ľahko nedá.“
   </p>
   <p>
    „Vyrozumievam i ja, že je zamotaná,“ odpovedá župan s úsmevom. „V tomto páde sa tiež
         môže povedať, že sedliak prešiel cez rozum pánovi. Nuž dobre,“ doložil, rozložiac sa i on
         pohodlne v kresle. „Ja nemám vôle sa procesovať.“
   </p>
   <p>
    „Teda dohodnutie!“ zvolal Huba prekvapený.
   </p>
   <p>
    „To by mi bolo najpríjemnejšie,“ odpovedá župan. Vtom z námestia sa čuje, ako priletel s
         temným hukotom kočiar a zastal pred bránou vidieckeho domu. „Vás som poprosil ako
         suchodolského rodáka i ich dôvernú osobu, aby ste vy stipulovali podmienky dohodnutia. Ja
         sa na vás spustím, i nemienim byť tvrdý.“
   </p>
   <p>
    Huba sa uklonil na znak súhlasu. A pretože župan stúpil k obloku a hľadí na námestie,
         Huba spozoroval, že audiencia je skončená, i zodvihol sa.
   </p>
   <p>
    „A vy sa zberáte?“ pýta župan skoro kamarátsky a vyťahuje hodinky. „Áno-áno, čochvíľa
         dvanásť. No, oprobujme kalištek koňaku pred obedom.“ Zazvonil a stoličný hajdúch vošiel.
         Pán mu len mihol, ukážuc na skriňu a hajdúch už otvára dvere a vyberá nádhernú garnitúru
         kalíškov z pravého krištáľu brúsených, tenučkých, sťa škrupinka vajčia. „Ostatne, pôjdem i
         ja,“ vraví župan, ulievajúc žltý, sťa zlato mok do kalíškov. „Nemohli by ste byť s tou
         prácou hotový do budúcej nedele?“
   </p>
   <p>
    „Do tých čias môžem podať svoj návrh osvícenosti vašej.“
   </p>
   <p>
    „Á — to je dobre, veľmi dobre.“ Podáva mu ruku a stíska mu jeho veľmi srdečne. „Budem
         vám veľmi zaviazaný za vašu ochotu. A už napred: z mojej strany najväčšia ústupčivosť. A
         teraz mi schodí na um,“ spamätal sa akosi odrazu. „Od nedele na týždeň dávam malú večeru vo
         svojom dome: nemohli by ste poctiť nás svojou prítomnosťou, i spolu osobne odovzdať svoj
         elaborát?“
   </p>
   <p>
    Huba sa premáhal, aby sa nezačervenal. Práve na tú nedeľu prijal pozvánku do divadla,
         ktoré ohlásilo „ochotnícke družstvo v Suchanove“. Na samom kuse konečne mu nezáležalo, bol
         to ktorýsi dialóg od Benedikta, ale záležalo mu na tom, aby tam bol. Niet pochybnosti, že
         osvícený práve pre toto dal mu randevú do svojho pekároveckého kaštieľa.
   </p>
   <p>
    Akosi zvážnel, jeho tvár vzala na seba výraz akejsi prísnosti, keď odpovedal: „Veliká
         česť za mňa,“ a uklonil sa obradne, „bohužiaľ, nemožno mi blahosklonnému pozvaniu vyhovieť.
         Už som inde pozvaný.“
   </p>
   <p>
    „Á — to je iná vec!“ ozval sa župan veselo, bez aprehencie. „Nesmieme vás predchytávať
         iným. Na každý pád bude ma tešiť, ak iným časom budem mať šťastie u nás alebo aspoň tu, aby
         sme záležitosť zariadili, nakoľko možno.“
   </p>
   <p>
    S tým sa Huba porúčal, ale osvícený ho zadržal ešte, lebo i on že ide. Tak spoločne
         zišli do podjazdu, za nimi stoličný hajdúch s pestrou pokrývkou na kolená županovi, ktorý
         počína byť „od dakoľko rokov slabý v nohách“.
   </p>
   <p>
    Pred vidieckym domom stojí úradnícky aparát, patrne čaká úpenlive, kedy odíde „starý“ od
         svojho hniezda, aby poprial svojim deťom trochu voľnosti. Na hlboký pozdrav podriadených
         svojich odpovedá ležérnym priložením prstu k mäkkému klobúku farby čokoládovej, ináč si
         nikoho nevšímajúc. Podoprel sa na palicu striebrom kovanú a rozkázal kočišovi, aby obrátil
         a defiloval pred ním. Usmieva sa s úprimnou spokojnosťou hľadiac na štíhle, tenkonohé pejky
         s bielymi podkovami, ako netrpezlivo hryzú uzdu, rozhadzujúc bielu penu a ohnúc do oblúka
         parádne šije. Pejky zaihrali drobným elastickým, akýmsi hojdavým trapom a koč sa kotúľa
         pred osvíceným, ligocúc sa ani zrkadlo.
   </p>
   <p>
    „To je môj vlastný odchov,“ chváli sa župan Hubovi, „prvý rok čo ich priaham do koča.“
   </p>
   <p>
    „Utešené pejky, zvlášte náručný je súmerný, ani statua,“
    <sup>
     [
     <a class="footnote" href="#ftn.id2587631" name="id2587631">
      106
     </a>
     ]
    </sup>
    odpovedá Huba.
   </p>
   <p>
    Ako v Hubovi, tak i v županovi sa zobudila gazdovská krv. Politika, národnostné trenice
         — vôbec všetko to smutné, otupné doliehanie rozháraného verejného života — akoby sa
         prepadlo pred párom týchto mladých, silných zvierat.
   </p>
   <p>
    „Kupuje mi ich biskup,“ poznamenáva župan uveličený. „Šikli by sa mu do štvorky. Ale ja
         nemôžem ich predať, kým nedorastú dva žrebce… A, príďte, uvidíte, čo sú to za žriebätá!“
         zvolal v oduševnení a doložil v akomsi lyrickom zmäknutí, po slovensky: „Ako panna — ako
         panna!“
   </p>
   <p>
    I tí tam pred bránou obdivovali z povinnosti županov záprah. Na jednom sa vidí
         neohraničená úcta, na inom pokora, zas na inom závisť. ,Kedy ja budem mať takú ekvipáž,‘
         myslí si nejeden s túžbou a dodáva hneď: ,nikdy — nikdy…‘ ,Ej, keby bola moja,‘ húta
         kancelista Drôbka, ,vedel by ja, čo robiť!‘ A myslí na Etelku Dvorszkú, ako by jej zmizol z
         tváre ten ironický úsmev, keby jej prišiel na vizitu, na takom kočiari. Ba i sám tučný
         Dvorszky sotva by ho vítal s tým podceňujúcim: „Sä us öcsém“.
    <sup>
     [
     <a class="footnote" href="#ftn.id2587681" name="id2587681">
      107
     </a>
     ]
    </sup>
    Iba pán Dezider Plávy, stoličný kontrolór, muž ambiciózny, pohybuje sa
         myšlienkami celkom v iných krážoch. ,Nech berie čert všetko vlastenectvo! Musíš byť krvavý
         pansláv, aby ťa veľkí páni obzreli.‘ Bolo to trochu ako jed, že župan stojí v dôvernom, ba
         skoro kamarátskom styku s Hubom; ich, stĺpy vlasti i stolice, veľkopansky fumiguje. ,Panská
         láska na zajačom chvoste,‘ dodal jedovito Dezider Plávy, ,o nás iba vtedy stojí, keď ťa
         ozaj potrebuje.‘
   </p>
   <p>
    Medzitým župan kývol rukou, kočiar zastal. On, stenajúc vyštveral sa naň. Za lakeť ho
         drží stoličný hajdúch, Huba stojí obďaleč, hotový hajdúcha podoprieť, ak by mu sily
         nezbývalo. Župan sa umiestil sťaby si bol vyvŕtal miesto v mäkkých poduškách, pofučal,
         držiac pestrú pokrývku rukami, medzičím ňou hajdúch upcháva všetky špáry, aby zima pánovi
         nenafučala do kostí. Kočiš sedí rovno, čaká, čo pán. Tento ponad okrúhle brucho dáva ešte
         radu Hubovi s úsmevom, hovoriac: „Teda do videnia!“ ale už s druhými myšlienkami v očiach.
         Huba vysekol poklonu, práve tak hlbokú, ako je vysoký úrad pána Daniela Pekárszkeho — pán
         rečie: „No!“ a kočiš dá akýsi znak. Kone sa pohnú zas tým hojdavým trapom, ale po dakoľko
         krokoch oprú sa svorne, že im až lýtka nabehujú od sily a už plným, mohutným treskotom
         vnášajú kočiar po suchanovskom rínku, zvariakmi „vyburgovanom“.
    <sup>
     [
     <a class="footnote" href="#ftn.id2587735" name="id2587735">
      108
     </a>
     ]
    </sup>
   </p>
   <p>
    Huba, len čo kočiar sa pohol, pozdravil pánov pred bránou a sporým, drobným krokom
         odišiel cez rínok do svojho domu, ktorý ho akosi prívetivo vábil svojimi roztvorenými
         oblokmi, plnými kvietia.
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2585899" name="ftn.id2585899">
        85
       </a>
       ]
      </sup>
      <span class="emphasis">
       <em>
        „Vasárnapi Ujság“… „Magyar Hölgy“
       </em>
      </span>
      (maď.) — Večerné noviny,
               veľmi populárny obrázkový týždenník, ktorý vychádzal v r. 1854 — 1921 a Maďarská
               dáma
     </p>
    </div>
    <div class="footnote">
     <p>
      <sup>
       [
       <a class="para" href="#id2586137" name="ftn.id2586137">
        86
       </a>
       ]
      </sup>
      <span class="emphasis">
       <em>
        hostina na Štefana kráľa
       </em>
      </span>
      — t. j. 20. augusta
     </p>
    </div>
    <div class="footnote">
     <p>
      <sup>
       [
       <a class="para" href="#id2586174" name="ftn.id2586174">
        87
       </a>
       ]
      </sup>
      <span class="emphasis">
       <em>
        „haragszom reád“
       </em>
      </span>
      (maď.) — hnevám sa na teba
     </p>
    </div>
    <div class="footnote">
     <p>
      <sup>
       [
       <a class="para" href="#id2586191" name="ftn.id2586191">
        88
       </a>
       ]
      </sup>
      <span class="emphasis">
       <em>
        „Csak egy szép lány van a világon…“
       </em>
      </span>
      (maď.) — iba jedno pekné
               dievča je na svete…
     </p>
    </div>
    <div class="footnote">
     <p>
      <sup>
       [
       <a class="para" href="#id2586333" name="ftn.id2586333">
        89
       </a>
       ]
      </sup>
      <span class="emphasis">
       <em>
        tartlík
       </em>
      </span>
      — hra v karty
     </p>
    </div>
    <div class="footnote">
     <p>
      <sup>
       [
       <a class="para" href="#id2586384" name="ftn.id2586384">
        90
       </a>
       ]
      </sup>
      <span class="emphasis">
       <em>
        reštancie
       </em>
      </span>
      (z lat.) — zanedbaná, nevybavená práca
     </p>
    </div>
    <div class="footnote">
     <p>
      <sup>
       [
       <a class="para" href="#id2586421" name="ftn.id2586421">
        91
       </a>
       ]
      </sup>
      <span class="emphasis">
       <em>
        interdikt
       </em>
      </span>
      — zákaz vykonávať bohoslužby a náboženské obrady
               ako trestné opatrenia katolíckej cirkvi v stredoveku
     </p>
    </div>
    <div class="footnote">
     <p>
      <sup>
       [
       <a class="para" href="#id2586535" name="ftn.id2586535">
        92
       </a>
       ]
      </sup>
      <span class="emphasis">
       <em>
        principál
       </em>
      </span>
      — predstavený, šéf nejakého úradu, podniku
     </p>
    </div>
    <div class="footnote">
     <p>
      <sup>
       [
       <a class="para" href="#id2586548" name="ftn.id2586548">
        93
       </a>
       ]
      </sup>
      <span class="emphasis">
       <em>
        Achilles
       </em>
      </span>
      — Achilles bol hlavný hrdina Homérovej Iliady,
               zraniteľný iba na päte
     </p>
    </div>
    <div class="footnote">
     <p>
      <sup>
       [
       <a class="para" href="#id2586561" name="ftn.id2586561">
        94
       </a>
       ]
      </sup>
      <span class="emphasis">
       <em>
        demisia
       </em>
      </span>
      — odstúpenie z úradu, zaďakovanie
     </p>
    </div>
    <div class="footnote">
     <p>
      <sup>
       [
       <a class="para" href="#id2586576" name="ftn.id2586576">
        95
       </a>
       ]
      </sup>
      <span class="emphasis">
       <em>
        miesto singulára spravil plurál
       </em>
      </span>
      (lat.) — miesto jednotného
               čísla spravil množné
     </p>
    </div>
    <div class="footnote">
     <p>
      <sup>
       [
       <a class="para" href="#id2586657" name="ftn.id2586657">
        96
       </a>
       ]
      </sup>
      <span class="emphasis">
       <em>
        Živena
       </em>
      </span>
      — spolok slovenských žien v Turč. Sv. Martine,
               založený r. 1869, ktorý mal funkciu vzdelávaciu, ľudovýchovnú a
               sociálno-zdravotnú
     </p>
    </div>
    <div class="footnote">
     <p>
      <sup>
       [
       <a class="para" href="#id2586790" name="ftn.id2586790">
        97
       </a>
       ]
      </sup>
      <span class="emphasis">
       <em>
        Kindergarten
       </em>
      </span>
      (nem). — materská škôlka
     </p>
    </div>
    <div class="footnote">
     <p>
      <sup>
       [
       <a class="para" href="#id2586846" name="ftn.id2586846">
        98
       </a>
       ]
      </sup>
      <span class="emphasis">
       <em>
        színész
       </em>
      </span>
      (maď.) — herec
     </p>
    </div>
    <div class="footnote">
     <p>
      <sup>
       [
       <a class="para" href="#id2587018" name="ftn.id2587018">
        99
       </a>
       ]
      </sup>
      <span class="emphasis">
       <em>
        uram-öcsém
       </em>
      </span>
      (maď.) — braček
     </p>
    </div>
    <div class="footnote">
     <p>
      <sup>
       [
       <a class="para" href="#id2587146" name="ftn.id2587146">
        100
       </a>
       ]
      </sup>
      <span class="emphasis">
       <em>
        kirándulás
       </em>
      </span>
      (z maď.) — vychádzka
     </p>
    </div>
    <div class="footnote">
     <p>
      <sup>
       [
       <a class="para" href="#id2587158" name="ftn.id2587158">
        101
       </a>
       ]
      </sup>
      <span class="emphasis">
       <em>
        ad animam
       </em>
      </span>
      (lat.) — namojdušu
     </p>
    </div>
    <div class="footnote">
     <p>
      <sup>
       [
       <a class="para" href="#id2587217" name="ftn.id2587217">
        102
       </a>
       ]
      </sup>
      <span class="emphasis">
       <em>
        „na diškurs“ do prezidiálky
       </em>
      </span>
      — „na rozhovor“ do šéfovej
               miestnosti
     </p>
    </div>
    <div class="footnote">
     <p>
      <sup>
       [
       <a class="para" href="#id2587239" name="ftn.id2587239">
        103
       </a>
       ]
      </sup>
      <span class="emphasis">
       <em>
        ad audiendum verbum
       </em>
      </span>
      (lat.) — na počutie slova
     </p>
    </div>
    <div class="footnote">
     <p>
      <sup>
       [
       <a class="para" href="#id2587284" name="ftn.id2587284">
        104
       </a>
       ]
      </sup>
      <span class="emphasis">
       <em>
        ,ad rem‘
       </em>
      </span>
      (lat.) — k veci
     </p>
    </div>
    <div class="footnote">
     <p>
      <sup>
       [
       <a class="para" href="#id2587323" name="ftn.id2587323">
        105
       </a>
       ]
      </sup>
      <span class="emphasis">
       <em>
        šlôg
       </em>
      </span>
      — hora určená na rúbanie; rúbanisko
     </p>
    </div>
    <div class="footnote">
     <p>
      <sup>
       [
       <a class="para" href="#id2587631" name="ftn.id2587631">
        106
       </a>
       ]
      </sup>
      <span class="emphasis">
       <em>
        statua
       </em>
      </span>
      (lat.) — socha
     </p>
    </div>
    <div class="footnote">
     <p>
      <sup>
       [
       <a class="para" href="#id2587681" name="ftn.id2587681">
        107
       </a>
       ]
      </sup>
      <span class="emphasis">
       <em>
        „Sä’ us öcsém“
       </em>
      </span>
      (maď.) — Servus, braček.
     </p>
    </div>
    <div class="footnote">
     <p>
      <sup>
       [
       <a class="para" href="#id2587735" name="ftn.id2587735">
        108
       </a>
       ]
      </sup>
      <span class="emphasis">
       <em>
        „vyburgovaný“
       </em>
      </span>
      (z nem.) — vydláždený
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2587761">
       </a>
       16
      </h2>
     </div>
    </div>
   </div>
   <p>
   </p>
   <p>
   </p>
   <p>
    Divadelné predstavenie vypadlo dobre. „Naši statní ochotníci držali sa znamenite, ako
         opravdoví herci, hra bola veselá, živá, nenútená,“ referoval by vycvičený dopisovateľ do
         novín, keby ho Suchanovo súceho malo. Ale jediný súci dopisovateľ do novín je Janko Dukát a
         ten je spolu hercom i režisérom; jasná vec, že musí byť v kritike zdržanlivý, aby ho
         nepotvárali zo samochvály. Ostatne ochotníkovi je dostatočnou odplatou vedomie, že „dobre
         vypadlo“ a že vidí obecenstvo rozveselené. A suchanovské obecenstvo bolo veselé, spokojné,
         ba uveličené.
   </p>
   <p>
    Sedí tam na jednoduchých laviciach temer celé meštianstvo a síce nežné pohlavie v
         malebných šatkách alebo čepcoch. Tu i tam nájdeš hladko pričesanú hlávku dievčaťa s
         „frufru“ a i bez neho. V priestranstve medzi lavicami a stenami po stranách i v úzadí tisnú
         sa chlapi, že by „ani jablko nemalo kde prepadnúť“, hotoví v medziaktí „skočiť na jednu“ do
         kredenca, kde čapuje vysmiaty Jakub Spiegel, teraz naozaj frišké. Na prvých laviciach,
         vlastne „foteloch“ — kanapky, ktoré ináč sú rozostavené popri stenách, kožou potiahnuté —
         sedí inteligencia: Všetko dámy v cele módnych toaletách plesových, alebo v solídnych
         tmavých šatách hodvábnych. Tie prvé sú slečny z mesta, dcéry lepších remeselníkov a medzi
         nimi i Oľga Rešetárová vo vkusnom plesovom úbore, farby mdle fialovej, ktorá pekne hrá k
         jej čiernym velikým vlasom i ohnivým očiam. Pani matka podžiarska došla tiež v šatách
         viac-menej do plesu, ale celkom ani „nekričia“, ako Oľgine a zas sú nie tak prísne krojené
         ako pravovernej pani matky „sokolčianskej“ róba tmavokávovej farby. Hja — prvá ešte „chce
         žiť“ a sokolčianska pani matka už „zbiera páperie dievke na periny“, ktorá „dievka“ nosí
         ešte košielku odzadu otvorenú, takže tu i tu „zablýska“ známou čiastkou tela.
   </p>
   <p>
    Medzi touto inteligenciou sedí pani Amália, vždy s tým výrazom, akoby sa pýtala: ,čo ja
         tu hľadám?‘ a neznala dať odpovede. Tetka Šemická sa tu usalašila celkom domácky, akoby od
         počiatku sveta nebola bývala v druhej spoločnosti. Teraz v medziaktí študuje tváre
         pojediné. Prvopočiatočná hmla, ktorá zastierala podrobnosti a len kontúry prepúšťala, sa
         dvíha, obraz sa jasní, podrobnosti vystupujú v životnej pravdivosti. Spoločnosť spočiatku
         ako z jedného kovu zliata, pripadá jej už dnes radou interesantných osôb. S tým, akoby zo
         sna, prebúdza sa k činnej účasti na tomto, tiež pohyblivom živote.
   </p>
   <p>
    Napravo jej sedí farárka sokolčianska. S predsudkom sa boli pozdravili na začiatku hry.
         ,Pravá zemianska stará panna — nad všetkým nosom krúti,‘ myslí si sokolčianska pani matka.
         ,To je už moje nešťastie, že vždy s takýmito ľuďmi prídem do potyku.‘ Jej by bola milšia
         farárka podžiarska, bárs i tá je „len husička alebo hrkútajúca holubička“. Aspoň by ju
         mohla tyranizovať ako staršia a dakoľko ráz priviesť do rozpakov. Tetka zas si myslela:
         ,Táto Kováčka je ostrá ani chren. Vidno, že Sokolča diriguje ona možno i luterák oblieka.‘
   </p>
   <p>
    „Napodiv, ako sa dobre držia títo herci,“ obracia sa tetka k svojej susedke, aby aspoň
         dačo prehovorila: „Ženské i mužskí, bez rozdielu.“
   </p>
   <p>
    „A keby ste boli videli v predošlé roky!“ ohlásila sa pani farárka. „Vtedy vôbec bývali
         zábavy! Ale i mládež bola inakšia.“ To narážala na časy, keď ona sa účastnila ochotníckych
         divadiel. Dosiaľ ju spomínajú v Suchanove, ako výtečne hrávala. Známa vec, že mladý farár
         sokolčiansky na takomto divadle padol jej do osídel i nikdy sa už z nich nevyplietol.
   </p>
   <p>
    „Nedá sa mládeži ničoho vytýkať,“ podotkla tetka Šemická, sčiastky zo zdvorilosti, aby
         chválila, sčiastky, aby vyvolala ďalší rozhovor. „Aspoň nakoľko ja znám.“
   </p>
   <p>
    „Ono je pravda,“ odpovedá farárka, „naša mládež nenie najhoršia.“ To
    <span class="emphasis">
     <em>
      naša
     </em>
    </span>
    jej tuho prízvukovala, netajac sa s úmyslom, susedku trochu
         bodnúť. „Proti druhým je príkladná. Ale ani v nej už nieto tej — ani sama neviem, čo to
         bolo… Terajšia mládež je veľmi rozvažitá akási, vypočítavá. Ale prvej! Samé oduševnenie,
         samý oheň,“ a vzdychla pri tej rozpomienke akosi sladko. „Dnes taký mladý pán obchodí
         opatrne a dáva pozor, aby sa nechytil. My ženské totiž chytáme ich ako čikóš
    <sup>
     [
     <a class="footnote" href="#ftn.id2587932" name="id2587932">
      109
     </a>
     ]
    </sup>
    svoje kone na puste. Obchodí ako mačka okolo horúcej kaše a vždy ráta tisíce;
         koľko ich ktorá má…“
   </p>
   <p>
    „To je každá mládež v dnešnom čase.“
   </p>
   <p>
    „Bohužiaľ, že i naša napáchla týmto duchom,“ doložila rozhodne farárka. „Nehľadí sa na
         nič, len na to akési postavenie a na materiálne výhody. Tu potom zaostáva domácnosť, lebo v
         takom dome nemôže byť pravej harmónie. To sú nasilu spriahnutí jarmom mamony alebo už
         akejsi lacnej slávy a jeden ťahá čihí a druhý hota, kým jarmo nestane sa neznesiteľným.“
   </p>
   <p>
    Tetka Šemická sa usmiala; zdá sa, že pocítila, na koho jej suseda mieri.
   </p>
   <p>
    „Lebo bez harmónie nemôže byť ani pokoja v dome,“ dokončila farárka.
   </p>
   <p>
    „Predsa môže sa jeden druhému prispôsobiť,“ odpovedá tetka, majúc pred očima Hubov
         prípad, na ktorý suseda patrne narážala. „Jeden ustúpi v jednom, druhý v inom, až sa
         konečne nájdu na jednej ceste. Hlavná vec je láska. To vidíte práve na nich,“ šibla očima
         vľavo, kde sedela pani Amálka. „Našli sa nerovní a hľa, pomaličky sa všetko vyrovnáva. A
         harmónia je i dnes a každým dňom bude väčšia.“
   </p>
   <p>
    „Bože daj!“ doložila farárka krátko. A pomyslela pritom: „Ináč by to bolo vyzeralo, nech
         si vezme Ľudmilu. Nevozil by sa na koči, ale bol by druhý človek.“
   </p>
   <p>
    „Je to vždy lutria,“ ozvala sa farárka znova, po krátkom rozvažovaní. „Môže harmónia
         nastať, ale môže i vystať. A keď by vystala? Vždy je lepšie ísť naisto: ako napr. tamto,
         podžiarski susedia…“
   </p>
   <p>
    „Tí sú skutočne veľmi šťastní,“ poznamenala tetka so záujmom. „To sa vidí na nich.“
   </p>
   <p>
    „I on chcel zakerovať na inú stranu, ale ja som mu vybila z hlavy vrtochy. Bol by sa
         zaplietol s dcérou bohatého mlynára kvôli grošu. Ja som ho vrátila skoro od samého cieľa. A
         teraz nikto mi neďakuje toľme ako on.“
   </p>
   <p>
    Pani Amálke napadol tento dlhý rozhovor a behom neho neraz si pomyslela: ,Ako jej
         závidím! Ona zaraz sa spriatelí, s kým len chce. A mne je táto farárka naozaj strašná…“
         Čosi ju tlačilo v jej prítomnosti, akýsi čudný strach pred ňou. Zdalo sa jej už na výlete,
         že sa pohybuje iba v extrémoch. Nemohla sa teraz zdržať, aby nepozrela v tú stranu, kde obe
         sedeli.
   </p>
   <p>
    „Pani farárka mi rozpráva o svojich susedoch z Podžiara. Vieš, tá mladá pani…“
   </p>
   <p>
    „Áno — áno,“ prisvedčila pani Amálka s úsmevom, ktorým chcela roztržitosť zakryť.
   </p>
   <p>
    „Aká je fádna,“ myslí si farárka. „Ba či i medzi svojimi je taká tichá. Možno tam sa
         rozkrákorí. Naša zábava jej nešmakuje, to vidno. Táto tu je falošná, vie sa pretvarovať a
         pekne do očí. Naozajstná zemianka.“
   </p>
   <p>
    Opona sa konečne spustila a v sále nastal neobyčajný ruch. Obecenstvo sa rozišlo do
         druhých miestností, kým usporiadatelia vyprázdnili dvoranu. To bolo hotové veľmi skoro:
         lavice sa jednoducho povynášali na dvor a potiahnuté kanapky pristavili sa k stenám. Za ten
         čas navečeral sa i cigán a už oznamuje ladením inštrumentov, že je nový odsek zábavy začatý
         — a to hlavný odsek.
   </p>
   <p>
    Spoločnosť, ktorá sa o tanec zaujímala, vošla zas do dvorany. Dievčatá so svojimi
         gardedámami sedia na kanapkách v ľahkom rozčúlení. Ani neštebotajú, ako je to obyčaj, ale
         čakajú so zjavnou trémou prvý okamih tanca.
   </p>
   <p>
    Cigán konečne začal, ako obyčajne „lassú“.
    <sup>
     [
     <a class="footnote" href="#ftn.id2588085" name="id2588085">
      110
     </a>
     ]
    </sup>
    Pár za párom vstupuje do kola. Čím viac sa kolo plní, tým väčšie medzery okolo
         stien. Je to ako tichá voda, ktorá utrhuje brehu kus po kuse a berie ho do svojich vĺn, aby
         tam sa rozpadol: i páry tak jeden po druhom zapadajú do všeobecného víru. Pani Amálka sedí
         v polozabudnutí. Idú jej hlavou rozpomienky, keď i ona v horúčkovom rozochvení čakávala
         prvý čardáš. Čosi svojského ovieva ju z tých rozpomienok. Tu je v pravom slova zmysle
         cudzia. Nemá záujmu na tom, čo sa okolo nej robí. Videla Jozefa Gajdoša, ako zo dverí
         pozerá na ňu. Je rozčúlený, vari ešte od hry, kde predstavoval sluhu trochu hluchého a
         trochu hlúpeho. Vidno, že váha — uvažuje, hľadiac na ňu. ,Preboha, ešte ma vyvedie do
         tanca!‘ zhrozila sa v nesmiernom rozčúlení. Je solídny, i jemný, i uhladený, i vážený. „Ale
         to predsa nemožno!“ odhodlávala sa. ,Ja to nemôžem, ja sa urobím chorou…“ A zúfale pozrela
         naň, vidiac že sa k nej blíži. Ale chvalabohu, nestalo sa, čoho sa bála. Prešiel popri nej,
         vyberúc si jednu švárnu meštiansku dcéru.
   </p>
   <p>
    Ešte sa ani nespamätala dobre a už stál pred ňou jej muž. Skočila k nemu s takou
         radosťou ako nikdy, i dôverne sa mu díva do očí. Takto, pri ňom jej je aspoň znesiteľné. On
         môže ju zaštítiť svojimi prsami, aby nebola vyložená na posmech.
   </p>
   <p>
    „A kde si ty bol, Miška?“ pýta ho vyčítavo. „Ledva som ťa dočkala.“
   </p>
   <p>
    „Čo — ty sa ešte blaznieš za tancom?“ zažartoval. „To je, duša moja, veliká chyba. Ja
         zas som do tanca nesúci. Nikdy som sa neprepadal za ním, ale menovite teraz mi je ťažko.
         Stučnel som akosi.“
   </p>
   <p>
    „Nie preto,“ usmiala sa ona akosi dojemne. „Ale tak som sa zľakla. Chcel ma vyviesť
         Gajdoš, vieš. Dobre som nezamdlela.“
   </p>
   <p>
    „A čo — veď je Gajdoš poriadny mladý človek. Dámam je vraj veľmi príjemný.“
   </p>
   <p>
    „Ale vieš, predsa je len remeselník!“ šepla s takým mimovoľným hnusením, že Hubovi zas
         skočila pred oči hlboká priepasť, ktorá ho delí od ženy. „Čo by povedali tamtie zase!“
   </p>
   <p>
    „Ktoré?“
   </p>
   <p>
    „Sidka a Zuzika.“
   </p>
   <p>
    „Ach ty blázonko!“ smeje sa jej muž. „Veď otec pani Zuziky bol mydliar. Čo sa teda má
         nadúvať! A konečne, čo nás po nich. Byť remeselníkom, a takým ako náš Jožko, nenie nijako
         hanba. Ver mi, to je človek tak uhladený ako ktorýkoľvek zemän.“
   </p>
   <p>
    „Ale darmo je, keď…“ Chcela doložiť: ,Keď páchne smolou,‘ ale nič nepovedala, len
         sklonila hlavu, ktorou tiahnu smutné myšlienky.
   </p>
   <p>
    „Darmo je,“ dovráva jej muž, „ty sa musíš priučiť hľadieť na veci iným okom. Nás tu
         nerozdeľuje nič — ale všetkých nás spojuje láska k národu. My sme všetci jednakí, všetci
         rovní: tá láska vyrovnáva všetky rozdiely. My sme bratia a síce bratia, ktorých drží
         dovedna nepriazeň sveta. Čože to konečne rozhoduje, či ja spisujem žaloby, alebo šijem
         obuv?“
   </p>
   <p>
    Hovoril jej neobyčajne dojemne. Jej hlas akoby tíšil tie vlny rozčúlenia u nej. Ale
         utíšiť sa nedajú. Celá bytosť sa protiví prijať mužove náuky. Nie pýcha akási — v pýche sa
         ona necíti — ani vynášanie sa: čosi neúprosného dvíha sa v nej, čomu sa ona darmo vzpiera.
   </p>
   <p>
    „Mne je to nie po vôli,“ riekla mu, pudená touto silou. „Toto mi je proti — proti — ani
         nemôžem ti povedať. Tak by bolo tebe, keby ti prišlo… Ach, vôbec je toto proti prírode,
         proti rodu, proti výchove mojej!“ šepla neobyčajne odhodlane a nástojčive. „Ja som o tomto
         nevedela, o týchto — bratoch akýchsi, keď som šla za teba. Ja som myslela, že budem vo
         spoločnosti, aká zodpovedá mne, vlastne tebe, tvojmu postaveniu. Prosím ťa, mužíčko,
         nežiadaj toto odo mňa! Radšej tu hneď umrieť, než, než…“
   </p>
   <p>
    V Hubovi sa rozprúdila krv. Zjavný nezdar mu kynul zďaleka už. ,Načo toto všetko? Načo
         obracať sily na dielo vopred nemožné? Nemožné — nemožné,‘ dudalo mu v hlase s taktom hudby.
         Takéhoto sklamania ešte nezažil v živote. Všetko sa mu darilo, na čo položil ruku.
         Spočívalo na každej práci požehnanie ako na Jakobovi. Ale tento podnik je napred skazený.
         Vidí to určite. A zúfalá beznádej siahla mu na srdci. Budúcnosť sa mu zase prestrela
         otupnou púšťou pred očima. Lebo skúsil, že všetko neosoží, keď v tejto jednej veci je
         nedostatok.
   </p>
   <p>
    „Nejdem ja tancovať, keď ty nejdeš!“ začul rozčúlený ženský hlas za sebou. „Keď ty
         nemôžeš a ja nemusím.“
   </p>
   <p>
    „Ale ty môžeš, Boženka, ak sa ti páči.“
   </p>
   <p>
    „Rozhodne ti nejdem — sadnime radšej tuto,“ znela odpoveď.
   </p>
   <p>
    Keď sa obrátil, zazrel pred sebou podžiarskeho farára so ženou v takomto živom
         rozhovore. Tento obraz navždy mu utkvel v pamäti. Snáď preto, že i táto dnešná chvíľa
         utkvela mu v pamäti. Na úplnom šťastí, založenom na vnútornej harmónii odrážal sa jeho
         dnešný stav tak čierno, že neznosná ťažoba zasadla mu na prse. A ešte tá irónia! V takomto
         rozpoložení ducha musí prevádzať ženu pod zvukami cigánskej hudby.
   </p>
   <p>
    Lassú prešiel do čardáša a jeho to tak rozpajedilo, že by bol roztrepal primášovi
         štekavé husle. Jeho veselá nôta znie ako úškľabok, ktorý sa zarezáva hlboko do srdca. Vzal
         ženu pod ruku a zaviedol ju na miesto.
   </p>
   <p>
    „Čo ti je?“ pýta sa ona.
   </p>
   <p>
    „Akosi zle mi je — hlava sa mi točí. Snáď od tanca.“
   </p>
   <p>
    „To je nie od tanca, ty si celý bledý. Čo ti je?“ dodieva doň žena. „Zoberme sa a
         poďme…“
   </p>
   <p>
    „Nie-nie, bola by senzácia v celom okolí. Ja idem do druhej izby.“
   </p>
   <p>
    Ešte sa obzrel, kde je tetka Šemická, že jej odovzdá ženu, aby tu neostala samotná. Ale
         tetka sa práve točila v kole s Huberom, kníhvedúcim suchanovskej sporiteľne. Vidno, že sa
         oddala celou dušou tancu, svojej jedinej náruživosti, polovyhaslej a dnes zas nanovo
         rozdúchanej.
   </p>
   <p>
    ,Šťastná žena, dobrá žena,‘ šiblo mu hlavou v miešanine iných myšlienok. ,Prečo som
         netrafil na takú?‘
   </p>
   <p>
    V druhej izbe je tiež veselo a živo. Sedia tu pri kvaterke
    <sup>
     [
     <a class="footnote" href="#ftn.id2588351" name="id2588351">
      111
     </a>
     ]
    </sup>
    všetci, ktorí netancujú. Sú tu farári Martin Kováč i beličiansky Rózik i
         väčšina meštianstva a remeselníctva. Medzi nimi vývodí starý Hlôžka, ktorý vidiac pána
         advokáta, hneď vstáva a pozdravuje ho. Prisadol k farárom, v nádeji, že Rózik rozpráši mu
         mrákavy z hlavy.
   </p>
   <p>
    „A kde je Rešetár?“ pýta sa Rózika, aby dačo povedal.
   </p>
   <p>
    „Neprišiel,“ odpovedá Rózik v dobrom rozmare, „po prvé, poneváč neni to kněze důstojné,
         po druhé, poneváč just to hříšné; po třetí a naposledy pretože to není na stoličnom dome
         příjemné. A o tom bude jeho přemyšlovaní.“ Povedal to tým zvláštnym nosovým hlasom,
         stenčeným, ktorým dubnický Rešetár odriekával svoje pečlivo vypracované kázne. Kováč sa
         chechtal na gestách Rózikových, náramne smiešnych a Huba tiež nemohol sa smiechu zdržať.
         „Vieš, Mišo, cirkev je dvojaká: bojujúca a triumfujúca. Rešetár patrí do diplomatizujúcej.
         A zdá sa mi no, nemaj za bánosť — ty bys’ bol v nej súci za inšpektora.“
   </p>
   <p>
    „Kde zase?“ podivil sa Huba.
   </p>
   <p>
    „V tej Rešetárovej cirkvi diplomatizujúcej…“
   </p>
   <p>
    „A čo to znamená: označ mi to bližšie,“ riekol trochu znepokojený. Vetril od Rózika
         urážku.
   </p>
   <p>
    „Vy ste oba na jednom brde tkaní: na fajnovom, ako moja tkáva, osemadvadsať pásem. Ja sa
         len divím nie jemu — on je fajnový od rodu, ale tebe. Toť otec tvoj i celý koreň v Suchom
         Dole, ľudia, čo hovoria od pľúc každému — a ty! Mišo, ty si sa zrodil.“
   </p>
   <p>
    „To akože som sa odrodil!“ vpadol mu do reči hnevno.
   </p>
   <p>
    „O tom i zbytočne hovoriť. My všetci sme odrodilci: my, výrastky zo sedliackeho pňa. Ale
         na mne, na tomto ostalo čosi prechodného, kdežto ty si odrazu cele iný, iný… Na tebe sa už
         nevidí, z ktorho si pňa vyrástol. Z obyčaje ešte tiahneš k nám, ale my už vieme, že si nie
         náš.“ Dohovoril odrazu cele vážne, že práve tento nenadály priechod zo smiešneho do vážneho
         ho ubil.
   </p>
   <p>
    „To už vyzerá ani posmrtná kázeň nad Hubom,“ odpovedá urazený. ,Čo myslí, že sa bude po
         mne voziť? Ak to trpí Rešetár, ale ja nejdem, myslí si. „A ja ti hovorím, že si prišiel s
         kázňou pred pohrebom, ďaleko pred pohrebom. Neumrela devečka, ale spí…“
    <sup>
     [
     <a class="footnote" href="#ftn.id2588451" name="id2588451">
      112
     </a>
     ]
    </sup>
   </p>
   <p>
    „Oj nespí, nespí,“ ohlásil sa Kováč. „Prebúdza sa, vlastne sa prebudila a len čo
         pretrela oči, hlási sa k činu. Sláva ti, Miško, ty si klebetníkom zatvoril ústa.“ Štrngol
         si s ním, ale Huba nepil.
   </p>
   <p>
    „A čo za klebety? Tak vy ste ma skutočne už za strateného držali? Vy ste velikí
         pesimisti.“
   </p>
   <p>
    „Ja som videl dávať stovky na Maticu a o dakoľko rokov tých istých medzi našimi
         nepriateľmi,“ ozval sa Rózik. „To sú fakty, ktoré môže dokonale ochladiť i optimizmus
         slovenský. Ja to nepredpokladám o tebe — nedržím ťa za schopného takej zrady. Ty si človek
         čestný, i vôľa u teba je pevná. Svätá pravda je toto: že tebe prísť semka, alebo na výlet,
         vôbec prísť medzi nás, nie je vec tak prirodzená, samozrejmá, sama zo seba vyplývajúca, ako
         napríklad tuto mne, alebo jemu,“ ukázal na svojho suseda. „Tvoj príchod sem má cele iný
         význam, než príchod môj, alebo jeho. Tvoje pridruženie sa k nám je výsledok veľmi
         namáhavého, veľmi zložitého duševného pochodu. To je mienka moja a teraz povedz ty sám
         sebe, či je pravá, lebo nepravá…“
   </p>
   <p>
    Hubovi sa dokonale rozišli predošlé mrákavy. Dedinský filozof Rózik postavil ho do
         osvetlenia, v ktorom sa ešte nikdy nevidel. ,Niet pochybností,‘ zoznáva sám sebe, ,moje
         postavenie je cele iné, než jeho. Výnimočné akési…‘
   </p>
   <p>
    „Dajme tomu, že je pravá,“ ozval sa Huba hlasom, ktorému hľadel dodať istej tvrdosti
         presvedčenia, aby sa neprezradil, čo sa v ňom odohráva… „a keď pravá tá tvoja mienka, čím
         ju ty podoprieš?“
   </p>
   <p>
    „Tvojím postavením zvláštnym, výlučným. Nechcem povedať obojetným. Vlastenci sú na
         pravici, my, panslávi, na ľavici a ty si nie ani medzi nami, ani medzi nimi. K nám ťa ťahá
         srdce, presvedčenie, charakter; k nim zas tvoje — iné okolnosti…“
   </p>
   <p>
    „Povedz teda rovno, žena!“ zvolal Huba neobyčajne živo. „I tak šípim oddávna, že je ona
         kameňom úrazu vám. Vidím to na vás, na vašich pohľadoch, ktoré prezradzujú, čo vy iba v
         skrytosti myslíte. Ja som preto nespoľahlivý, lebo mám ženu zemianku. Povedzte mi to už raz
         doprosta.“
   </p>
   <p>
    „Áno, uhádol si: žena,“ dotvrdzuje Rózik. „Ty máš veliké závažie, kde my bez závažia už
         ledva kráčame. Napríklad mňa by nepozval osvietený ako teba: ja som zaňho celkom stratená
         ovca. Tebe sa ešte úfa, a úfa sa ti pre ženu. Nie,“ zvolal živo Rózik a neobyčajne teplým
         tónom, „ja tvoju ženu vysoko si vážim. Viem, čo ju stojí obetí prísť raz medzi nás. Ja to
         viem, viem. Ona mi to nepovedala, ale ja cele iste viem. Ona sa premáha, ona sa silí
         udomácniť sa medzi nami. Vynakladá všetky sily, ako statočná žena, ktorá vraví: ,Kde bůh
         tvůj, tam lid tvůj, tam lid můj…‘ Ale či je to naveky? Kde je istota, že ty neochabneš a
         ona neobráti iným smerom? Lebo toto je pre ňu celkom neprirodzené.“
   </p>
   <p>
    „Tak ja som v tvojich očiach stratený!“ zvolal Huba v divnom rozčúlení.
   </p>
   <p>
    „Nie stratený, ale na stratenej varte stojíš,“ upokojoval ho Rózik. „My sa utiahneme do
         našich dedín, to sú naše pevnosti, keď je zle. Tak čakáme, kým prehrmí búrka, pod tichým
         ústreším. A ty si vyložený: hrom bije do najvyšších jedlí, spieva už Horác.“
   </p>
   <p>
    „Mnohé si uhádol,“ zoznáva Huba, obdivujúc ostrovtip tohto človeka na pohľad surového,
         „mnohé si uhádol a menovite moje postavenie si prehliadol dobre. Ale vynechal si jeden
         faktor: tú hrdosť, ktorá je v prsiach každého pravého muža, hrdosť, ktorá nás núti, aby sme
         verne zotrvali pri zásadách. A táto hrdosť, ubezpečujem, u mňa je mocná. Ba cítim silno, že
         zo dňa na deň rastie. Možno zaspala na čas, možno — bárs ani to nenie isté… Ale dnes stojí
         pevne vrastená vo mne, a niet toho víchra, aby ju podvrátil. Na to sa môžete vždy
         spoľahnúť…“
   </p>
   <p>
    Predniesol tieto reči takým tvrdým tónom úprimného presvedčenia, tak vrele, tak
         presvedčivo, že Rózik od tohto večera dôveroval mu úplne. Všetky pochybnosti sa mu
         rozprášili, on veril v Hubovu úprimnosť. „Na každý pád mi je ťažko,“ hútal neraz nad ním,
         „ťažšie ako nám všetkým, ale možno prebije. To sú charaktery, ktoré sú nie tvrdé ako žula —
         ochabnú na čas, zadriemu: ale zas vzchopia sa k činu a idú s celou snahou za svojím cieľom.
         Za chvíľu vykonajú toľko, koľko my za dlhý čas…“
   </p>
   <p>
    Rózik bol vôbec filozof. Navonok trochu drsný, ale zdnuka povaha viac utiahnutá. Náhľady
         vyslovoval lapidárne, ale vždy jasne. Všakové zakrúcanie, vykrúcanie, prekrúcanie mu bolo
         hotová smrť. To ho dráždilo práve tak ako býka červené súkno. Nevyhľadával zrážky a s
         otvoreným, čestným protivníkom pojednal sa otvorene i vedel s ním vyjsť. Nad falšou sa
         rozjedoval a útočil na ňu celou váhou svojej neobyčajne mohutnej individuálnosti. V kom sa
         raz sklamal, nikdy viac mu neveril — kto si ho raz získal, nikdy ho neutratil.
   </p>
   <p>
    „V tom sme my všetci jednakí,“ ozval sa Rózik, „my totiž, Slováci: pospolití i učení.
         Nepracujeme rovnomerne, v každý čas jednako. Raz postojíme, akoby čakáme, odťahujeme sa,
         odciedzame a druhý raz čosi nás preletí, kýsi duch; oboríme sa na prekážky celou silou.
         Preto i náš verejný život je vlnitý. Raz živo, veselo — raz smutno, mŕtvo. Nie sme v dobru
         vytrvalí, ako hovorí Písmo.“
   </p>
   <p>
    „Na každého prichodí oslabnutie,“ zamiešal sa i sokolčiansky Kováč. „Pravda na nás
         prichodí častejšie a i nie medzi prácou. Leniví sme, tak by sa to dalo krátko povedať.“
   </p>
   <p>
    Rózik sa ohlásil zase. Bolo mu vidieť radosť na očiach, že prišiel na čosi nového.
   </p>
   <p>
    „Ja by to tak nedefinoval,“ riekol konečne, pokochajúc sa chvíľu svojím nápadom, tak,
         ako mať ihrá sa so svojím dieťaťom. „Nie je to lenivosť, ale akási hlbšia, nám neznáma
         logika dejín… Dobro nevíťazí poznenáhlym postupom — ale vo víchri a hrmení. Asi tak, ako
         vstúpil i Duch svätý na apoštolov. Dobro sa akosi utiahne, uskromní, pokryje sa popolom
         všednosti. ,Vyhaslo — nieto ho viac!‘ raduje sa zlo a počne rozprestierať svoje široké
         siete. Siete sa šíria, hustnú — zlo už-už triumfuje. A tu z malej iskierky vzkriesi sa
         dobro mohutným plápolom a víťazí skvele na celej čiare. Ale akoby nevedelo vykoristiť
         víťazstvo. Opanované bojište zanecháva i prenecháva svojmu protivníkovi. Sťaby si bolo
         isté, že keď ho i opanuje protivník, nemôže to byť naveky ale iba dotiaľ, kým nový víchor
         nezmetie všetku smeť. Toto je večná panoráma. Videli sme ho pri Kristu, videli sme ho po
         Kristu a azda ho uvidíme i my, na vlastné oči. Lebo dobro, pravda, právo a či už ako ho
         chceš nazvať, v tom pomere zrastá, v ktorom pomere mu pribýva nepriateľov. A rastie v
         srdciach ľudí, podmaňuje si i také, o ktorých myslíme, že odumreli dobru.“
   </p>
   <p>
    Huba sa zahľadel na Rózika s úľubou. Nikdy ho nepočul takýmto teplým tónom rozprávať o
         týchto veciach. Skôr ho počul trúsiť posmešky nad „slameným ohňom“, ako on rád krstieval
         zápal a oduševnenie. I neraz polial studenou vodou svojho posmechu prismelé výrony
         rozhorúčenej hlavy. V národnom ohľade mu vždy predchádzal ako čosi nejasného, alebo skôr
         ako studený skeptik. A hľa, dnes ho vidí v neobyčajnom vzrušení, kde sám si tvorí nové
         náuky, pravda, veľmi zaujímavé.
   </p>
   <p>
    „Z tohoto hľadiska by sa mala porozberať história, i na tomto základe ukázala by sa v
         novom svetle, ako pravá ,učiteľka dobra‘, a nie slúžka kadejakých predpokladaní,“ pokračuje
         Rózik, idúc neúnavne za svojou myšlienkou. „Dobro i zlo stáli od počiatku proti sebe, iba
         že menili vonkajšiu formu. Obliekali sa po móde toho veku, v ktorom žili. Stávali sa ,deťmi
         svojej doby‘. A história, spozorovaná z tohoto stanoviska, naučila by nás, že borba končí
         sa vždy víťazstvom pravdy. A to je to krásne, to vznešené, to veliké…“
   </p>
   <p>
    Kováč prikyvoval hlavou. Beličiansky „filozof“ ho dneska nesmierne uspokojil, otvoriac
         akosi neočakávane srdce a dajúc doň nazrieť aspoň na čas. Znal ho i on ako mysliteľa, ktorý
         rád sa vhĺbi do svojich myšlienok - ale z tejto strany ho takto ešte nikdy nevidel.
   </p>
   <p>
    „A prečo sa ty sám neprichytíš vyviesť svoju ideu?“ pýta sa ho Kováč.
   </p>
   <p>
    „Ktorú?“ pýta sa Rózik.
   </p>
   <p>
    „Rozobrať históriu z toho nového stanoviska.“
   </p>
   <p>
    „I ja som Slovák,“ ozval sa v ňom zas starý Rózik. „My sa radi ihráme s ideami,
         vnuknutiami. Je to pekná ihračka. Ale ešte sme nedošli tak ďaleko, aby sme sa im cele, na
         roky, ba na celý život oddávali. Snáď časom, keď vnútorne zmocnieme, čili keď dorastieme.
         Brat môj, starí sme corgoni, ale v národnom ohľade visia nám z nohavičiek cedilká…“
   </p>
   <p>
    Keď sa Huba vrátil do dvorany, akosi cudzím sa mu zdal tento svet. Bol zabudol dávno, že
         tu žena sedí, snáď nudí sa alebo zúfa v opustenosti. Nie, nebol úmysel uňho trestať ju
         zanedbávaním; prišlo to samo akosi, že v tom vzrušení predošlom zabudol na putká na svojich
         nohách, zabudol na obstrihané krídla… Celá ťarcha postavenia mu predstúpila, keď zazrel
         pani Amáliu, teraz vo spoločnosti tetky Šemickej a — Ondreja Kuchára.
   </p>
   <p>
    Pán Ondrej je predsa len šťastný človek. Patrí k tým, ktorí nikdy nepremyslia nebezpečie
         istého kroku, ale so slepou odhodlanosťou neskúsených detí chodia rovno „za nosom“.
         Napríklad nemohol by prísť semka Drôbka, ani Dezider Plávy, ba ani slúžnodvorský Pollágh,
         aby to nevzbudilo nesmiernu senzáciu. O nich sa zná, že vážia každý krok. Ale o Ondrejovi,
         keď žalovali naň pánu Lubinszkému, že bol na panslávskej zábave, Pišta-báči nepovedal nič,
         iba hodil rukou. To znamená, že nepovažuje za hodné o tom hovoriť. A „starý“, keď mu to
         zvestovali v prezidiálke, riekol: „Keby to bol iný, napríklad vy,“ obrátil sa k samému
         Plavému, ktorý na žalobu došiel, „dal by vám dorgatórium.
    <sup>
     [
     <a class="footnote" href="#ftn.id2588848" name="id2588848">
      113
     </a>
     ]
    </sup>
    Ale Ondrík! Ja viem, že on to tak nemyslí…“
   </p>
   <p>
    Pán Ondrej vošiel dnu a sadol k pani Amálii. Jej sa zdalo, že s ním došlo k nej kus
         svojského vzduchu, aby sa v tejto cudzote nezadusila. I mala sa k nemu s tou srdečnosťou,
         ba vrelosťou, ako ku človeku svojskému, ako k rodine. Prisadla k nim i tetka Šemická, ale
         nikdy nezapustila korene. Vycítili tanečníci, že táto osoba „v najlepších rokoch“ oddáva sa
         tancu s pôžitkom; že zovrela v nej stará náruživosť a krú sa rozprúdila. A ešte najväčšmi
         ich vábilo k nej, že sa na nej nevidí tá stiesnenosť, ako na jej susedke, ba že neprejavuje
         taký strach ako ona ani voči remeselníkom. „Tá stará panna je ako našská, nemá na sebe
         zemianskej nafúkanosti,“ zdeľovali si dôverne mládenci a vyhľadávali ju rad-radom.
   </p>
   <p>
    Huba prisadol k žene a díval sa roztržite na tanec. Nevšimol si Ľudmily Pekárovskej na
         rukách Janka Dukáta. Dievčina ožila divadlom a menovite skúškami, na ktorých známosť s
         Dukátom zapúšťala čím ďalej, to hlbšie korene. Zas sa díva na svet očima plnými dôvery i
         nádeje. Tá akási zamyslenosť a do seba utiahnutosť z nich sa vytratila. V stykoch s druhými
         zas je veselá, družná, otvorená a dnes akoby znovu zaujala medzi dievčatami miesto, ktoré
         po nej ostalo tak dlho neobsadené. Pavel Chvojan zas s Oľgou Rešetárovou tvoria mladý
         párik. Tu konečne sa vyjasnilo i pani matke dubnickej, čo to „študovanie“ Chvojanovo v
         Dubniciach znamená. „Musím sa zhovárať s ,ním,‘“ myslí na muža, „čo on na to povie. Na
         každý pád je ešte primladý a ďaleko od svojho cieľa. Takéto známosti nikdy nebývajú
         užitočné. Dievča zavedú a konečne nechávajú ho sedieť. Akokoľvek, musí sa čosi urobiť…“ A
         na okrúhlej, pokojnej tvári dubnickej pani matky nikto by nevyčítal, čím sa ona zožiera.
         ,Sedí si ani kvočka na hniezde,‘ myslí sokolčianska pani matka, trochu závistlive. „Bože
         môj — dakto sa natrápi, nastará, kým k dačomu príde a inému letí šťastie rovno do domu a
         netreba mu preložiť krížom slamy.‘ Tým „šťastím“ myslí Chvojana, ktorý sa jej rozhodne
         páči, ,Je mladý, ale nenie šialený ako druhí, ani potáraný. Ten si iste po Oľgu príde,‘
         uzavrela dávno v sebe, keď zbadala, čo sa medzi ním a Oľgou snuje.
   </p>
   <p>
    Huba nepozoruje nič z tohoto života zákulisného, ani jedno z tých vláken, z ktorých sa
         splieta to divné tkanivo, čo sa zovie „spoločenským životom“. On len vidí rozjarenú mlaď,
         rozohriate tváre, rozveselené prsia a srdce. „Všetko sa veselí, všetko plesá. Im je toto
         ozaj veľkolepá zábava.“ A všetky tieto vlny udierajúc o jeho vnútro budia v ňom akúsi dutú,
         smutnú ozvenu. „Hľa tri roky, a ako divne sme vypadli z tohoto víru. Zapadli sme — život v
         nových útvaroch šumí nám nad hlavami. Starneme…“
   </p>
   <p>
    Čosi tak smutného zaľahlo mu na dušu, že nemôže tu byť, počúvať hudbu, účastniť sa tejto
         všeobecnej veselosti. „Starneme — starneme…“ hučí mu ustavične v hlave. Pozerá skoro nežne
         na ňu, ktorá sa mu obetovala, ktorá má s ním nastúpiť i dokončiť trúchlu púť starnutia… A
         ona ešte mladá, svieža, s inými túžbami i nádejami. Jemu obetuje všetko, nie možno vďačne,
         ale predsa bez reptania. „Ba ako mi napadla nešťastná myšlienka prijať od nej takú obeť! A
         čo mi prospieva jej obeť? V čom mi pomáha? Veď ona mi neobľahčuje postavenie!“
   </p>
   <p>
    Prešiel dvoranou a v zrkadlách vidí svoju podobu. ,Teda toto je ten starec,‘ diví sa,
         vidiac sa v zrkadlách mihotať postavu mužnú, plecitú, kypiacu silou i zdravím, „Starec s
         takýmto elastickým mohutným krokom, až parkety sa ohýnajú!“ Vtom vstúpil do dvorany starý
         Hlôžka so šedivou bradou, v prostriedku rozčesnutou, prestretou po prsiach. Tvár červená,
         čierne oči akoby svietili a horeli mladosťou. Proti nemu ide skupina dievčat meštianskych,
         držiacich sa popod pazuchy, ovievajúcich sa vejármi. S nimi Gajdoš, Rábik a ešte mladý
         krajčír, Jozef Michna, ktorý s velikou okázalosťou užíva „slečna“ a „vy“, až dievčatá,
         nezvyklé na takéto názvy, trochu sa hanbia. Ba Lotka Prúniková, dcéra Michala Prúnika,
         bývalého paliera a teraz „unternehmera“,
    <sup>
     [
     <a class="footnote" href="#ftn.id2588996" name="id2588996">
      114
     </a>
     ]
    </sup>
    zjavne aprehenduje pre názov „slečna“ i „vy“. Slečnou nazvali v Lubinej jednu
         mladú, rapavú cigánku — vynález pána Lubinszkého Eduša, teraz katastrálneho úradníka, ktorý
         si mohol s ňou dovoliť i tento žart; a „vy“ jej znie doprosta sedliacky a ju tak uráža
         nielen z úst Jozefa Michnu, ale i „toho s kučeravými vlasmi a s tým osedlaným nosom“, čo
         nenie nik iný ako náš Bohuš Rešetár. Ale Jozef Michna je za to dobrej vôle a spokojný sám
         so sebou, že takú obyčaj si nadobudol v Pešti, obracajúc sa v našskej spoločnosti. Starý
         Hlôžka vidiac túto mladú skupinu pred sebou, podkľakol trochu a luskol prstami v povetrí.
   </p>
   <p>
    „Eh, keď vidím takú mladosť pred sebou, sám by sa dal do skoku!“ zvolal. „Čiže škoda, že
         som nie o dvadsať rokov mladší!“ Dievčatá sa usmiali spôsobne a pokračovali v promenáde.
   </p>
   <p>
    ,Ten hľa by chcel byť o dvadsať rokov mladší,“ húta Huba, ,a i tak by mu bolo o dvadsať
         rokov viac, ako teraz mne. Ten hľa cíti v sebe ešte vlnobitie života a ja hovorím už o
         starobe. Ako ju to my chytro derieme oproti týmto starým…‘ Zišiel mu na um i starý Rešetár,
         ba i zarytý Rózik: ani na jednom z nich nebadať ustatosti, zodratosti. „Oni sú z iného
         kovu,“ robí si záverky, „odchovaní pod mladými lúčmi slobody. Videli svitať prvé jej zore —
         a bárs nikdy nevyšla a nezahriala ich celým svojím svetlom, predsa im dala na celý život
         života…“
   </p>
   <p>
    Po prestávke zahrali štvorylku a do radu vstúpili i Ondrej Kuchár s pani Amáliou a Huba
         s tetkou Šemickou. Kuchár sa chová k pani Amálii i teraz s takou velikou úctou a bázlivou
         neistotou ako vždy. Jemu sa zdá, že táto žena nemá na sebe nič pozemského — a keď fúkneš na
         ňu, rozíde sa v jemný obláčik. I ledva dotýka sa jej tenkých prstíkov, vtesnaných do
         rukavičiek. Páči sa mu ako podarená elégia, lebo z celého jej zjavu dýše naň akási hlboká
         zádumčivosť.
   </p>
   <p>
    Proti nemu stojí tetka Šemická. Tvár pokrytá mladým rumencom, živá, rozjarená. Oči horia
         zvláštnym leskom, ktorý včera, akoby bol skrytý býval a dnes náhle vystúpil z úkrytu a
         pretiahol oko a tam sa smial teraz akoby Ondreja prekáral. Ba tu i tu trafí Ondreja z nich
         strela, ktorá ho núti, že na chvíľku zatne dych a potom ho dvíha odkiaľsi, tam, zhlboka.
         ,Kto by sa bol nazdal!‘ rozumuje sám v sebe, nehľadiac ani na tetku, ale kdesi na vyleštené
         parkety. ,Včera ti sedí za stolom; nikdy nevieš, či je „stará pani“, či „kišasonka“ a tu
         dneska stvára takéto divy. Nikto by nepomyslel, že je to „tetka“ tejto smutnej ženy.‘
   </p>
   <p>
    Tetka Šemická ako ožila sama, tak oživila i Hubu. „Dobre sa cítim,“ odpovedá mu na
         otázku otvorene, „ako ešte nikdy, na žiadnom plese. S takou chuťou som už — počkajte, koľko
         je to rokov… hej, bude na jeseň šestnásť rokov, čo sa naša Lujza vydávala…“ A zadychčala sa
         týmto hovorom chvatným, cez ktorý sa prevaľovali staré rozpomienky i dnešné silné dojmy.
         „Až mi je hanba, že na staré dni — ale čert — stará náruživosť. Za tancom som sa večne
         prepadala…“
   </p>
   <p>
    „Mňa veľmi teší, že sa dobre cítite na našej zábave,“ nemohol utajiť v sebe povzdych.
         Veď oproti vidí mučedlnicu, ktorá dnešnú noc strávila na mukách. „Tým viac, že ste, myslím,
         na prvej. Nenájdete tu tej nádhery, okázalosti — ale tým viac istej srdečnosti a,
         takrečeno, rodinného tepla.“
   </p>
   <p>
    „Preto sa i cítim dobre,“ odpovedá tetka, nemálo prekvapená týmto novým akýmsi zmäknutím
         z jeho strany. ,Iste nebude čosi v poriadku,‘ napadá jej a až teraz si všíma pani Amálie a
         zronenosti na jej tvári. ,Bola zase scéna? Bože môj — čo je to medzi nimi?‘
   </p>
   <p>
    A tieto úvahy navrátili ju skutočnosti. Akoby ju sotili do kruhu, z ktorého bola prvej
         sa vykrútila. Zo starých uspomienok a ich náhleho akoby rozkvitnutia, nezostalo nič, iba
         chladná hmla nedorozumení v rodine Hubovej. ,Čo ťa do nich? Ži svojským životom. Odtrhni sa
         od ich osudu — nech sami sa hľadia v ňom vynájsť…“ A neobyčajne je lákavá táto myšlienka.
         Hlavou hučia akési druhé myšlienky, celkom odchodné od doterajších — prebudené zo
         zakliatia, kde šestnásť rokov spali tuhým spánkom…
   </p>
   <p>
    Huba, akosi uspokojený, možno následkom ustatosti, prisadol k svojej žene. Trápilo ho,
         že sa nepremohol v rozčúlení, ale že ju trestal tak citeľne, odíduc do druhej izby. ,Veď
         ona je nie vina — hľa, ako sa premáha!‘ I skočila mu v povedomie celá nesmierna priepasť
         medzi minulosťou tejto ženy a prítomnosťou. Sám koľko ráz sa nudil vo spoločnosti cudzej i
         ledva premohol v sebe odpor proti nej. Musel sa siliť, aby nezutekal a útekom neprovokoval
         škandál. ,A ona je žena — jej je ťažšie sa vžívať do druhého ovzdušia, ťažko privykať
         pomerom celkom rozdielnym.‘ Mihla mu síce hlavou myšlienka na tetku Šemickú. ,Hľa, ako si
         tá vedie tuná, sťaby bola prežívala matičné zhromaždenia. Čo je to za divný úkaz? Ale tu
         zas mu napadlo, že jeho žena je povaha do seba zatvorená, viac uvažujúca i následkom toho
         veľmi húževnatá, kdežto tetka svojím temperamentom živým, otvoreným, obsahuje v sebe mnoho
         prispôsobovačného kvasu. „Rimanom Riman, Židom Žid,“ to je heslo všeobecne zemianske, ktoré
         tetku presiaklo vonkoncom.
   </p>
   <p>
    Ondrej Kuchár podľahol starému hriechu, ktorý roky mohol byť v ňom akoby učupený, kde ho
         nikto netušil, ani sám jeho majiteľ — a zrazu zdvihol hlavu a prevrátil Ondreja v iného,
         takrečeno, človeka. Práve ako u niektorých ľudí, keď ich prekvapí „pijanský kvartál“, v
         ktorom vyvádzajú veci, pre ktoré sa polroka hanbia. Je to hriech všetkých, tzv. solídnych
         ľudí, usadlých, ktorých už každé bláznovstvo prešlo. Keď totiž sedel Ondrej náhodou pri
         víne, roztatáril sa, napájal korheľov, objímal sa s nimi a sám triezvy, rozsýpal bankovky
         cigánovi. Alebo sedel pri tartlíku a nevinne kibicoval a odrazu prisadol k ferbli a prehral
         cez noc voly. Neraz sa nad tým zamyslel, čo je to a keď to rozvážil, zdávalo sa mu, že
         pozostáva z dvoch Ondrejov: jeden obyčajný a druhý, ten učupený, o stenu pritisnutý.
   </p>
   <p>
    Nenie si povedomý ničoho, ako sa to prihodilo — iba vie, že sa premenilo všetko okolo
         neho. Nastal akýsi veselý šum, plný veselosti, života. Muzika radostnejšie bije pod päty,
         tanečníci nekývajú sa mechanične dľa taktu, ale s vnútorným pôžitkom. Dievčatám živšie
         horia oči a sála z nich horúci dych, ktorý omamuje tanečníka. Všetko, čo bolo, padá, do
         priepadliska — súvis medzi ním a terajškom akoby prestrihnutý. Nejestvuje župan, ani
         slúžny, ba ani „Pišta báči“ a jeho kancelária.
   </p>
   <p>
    Obsadla ho taká široká, neobsiahla veselosť, že musí sa zdržiavať, aby nezavýskal. Keď
         zahrali polku, on prvý sa vrhol do kola, vedúc tetku Šemickú. Nehovoril ničoho i pritváral
         oči, aby sa na ňom nepoznalo, v čom je. Ale ona cíti v ňom premenu a to v tej tvári až
         nevinne veselej, šťastím rozkochanej i v tých zvratoch, plných ľahkosti i zručnosti. ,Kto
         by sa doň nazdal, že vie tak tancovať!‘ divila sa, oddávajúc sa ochotne zvýšenému pôžitku.
         ,Akoby ťa nosil — ani necítiš, že ťa vodí. Kto by sa bol nazdal!‘ Dnes večer nemala ešte
         takého tanečníka. Podajedni tancovali s ohňom, ale bláznivo, tak, že unavovali. Iní zas s
         rozvahou a tým fádnejšie, lebo chceli vložiť do tanca vážnosť, ktorej on je nepriateľom. A
         tu on uhádne práve tú mieru pravú. Ani fádne, ale ani nie bláznivo. Prišlo jej až ľúto, keď
         muzika zamĺkla a on ju viedol popod pazuchu. ,Škoda, že nehrajú ešte,‘ pomyslela. Obvyklé
         „ďakujem“ išlo jej naozaj od srdca, keď sa jej on s neobyčajnou zručnosťou uklonil, ktorá
         zručnosť až hraničila na šviháctvo. Pozrel spod obočí na ňu, celkom krátko, ale z toho
         pohľadu dotklo sa jej čosi tak radostného, že i jej srdce chytrejšie zabúchalo. ,Čo sa to s
         ním robí?‘ pýta sa samej seba, lebo on rýchlo odišiel, nechajúc ju s takou hádankou v duši.
   </p>
   <p>
    Len čo zahučali prvé takty, Ondrej sa zjavil v izbe a zastal zase pred tetkou. I zas
         unášal ju ako na krídlach melódie sladkobôľneho „lassú“. Keď im prišlo pri zvrate, že
         zostali zoči-voči (vtedy nebola ešte móda šúľať dámam driek medzi spotenými dlaňami), nikdy
         nepozrel na ňu, ale vždy upieral zrak donekonečna, sťaby stade privolával diablikov
         oduševnenia. Ona tuší, ba celkom určite vidí, že „mu koliesko preskočilo“, že celý ústroj
         vnútorného žitia sa poprevracal. Že čosi doň buchlo i vyšinulo ho z obyčajného behu. I díva
         sa naň okom, plným veselosti i akejsi radosti, ktorú nemôže zatajiť. ,Aký je falošný!
         Myslí, že ma prekabáti, a ono ja viem dobre všetko, všetko…‘ I s novým pôžitkom oddáva sa
         tancu. A keď mierny tok lassú sa prevrhol do čardášu, Ondrej zabudol na všetky ohľady a
         nesnažil sa už ani pokrývať, čo sa v ňom robí. Mával šatkou, ohýnal hlavu, prikladal dlaň
         na zátylok i dupotal i zvŕtal sa. Démon tanca posadol ho do úplného samozabudnutia. Na
         šťastie toto je „na rozchodnú“, ten istý démon uchvátil všetkých nemal kto pozorovať jeho.
         „Ešte jednu!“ kričal i on zadychčaný, dvíhajúc päsť proti cigáňovi, ktorý začal fidlikať,
         ako obyčajne robí na konci čardášu. Druhou rukou drží tetku Šemickú tuho okolo pása, akoby
         sa bál, že mu utečie. Cigáni nadstavovali jeden kus za druhým do nekonečna, ale rozdupkaným
         v kole to všetko nedostačovalo. Biele denné svetlo, ktoré vzdor svetlám prenikalo
         záclonami, akosi rozzúrilo ešte väčšmi tanečníkov, pripomínajúc, že sa už toto nikdy
         nevráti…
   </p>
   <p>
    „Teraz by ja tancoval, keby sa i sedem nocí sňalo,“ preriekol s banovaním, keď prekladal
         tetke široký plášť ponad plecia. „A už koniec!“
   </p>
   <p>
    „Tak vám treba, prečo ste nezačali zvečera!“ odpovedá tetka, pozrúc naň zo strany.
   </p>
   <p>
    „A čo ste vy utratili?“ pýta on, sám nevediac, čo hovorí. Napadlo mu razom, že tetka
         stratila v tomto okamihu istotu v pohľade i v reči. Jej oko, keď sa ho i dotkne, akosi
         náhlo zvezie sa na inú stranu. Nepočul ani, čo mu odpovedala, iba zvuky jej reči hukotali
         mu v ušiach vodopádom, a medzi nimi sa prelievali ešte zvuky posledného čardáša. ,Aká je
         červená,‘ napadlo mu, keď si stavala klobúk na hlavu, nemohúc odrazu zatknúť ihlicu, ako sa
         patrí, ,i ruky sa jej trasú.‘ A toto i jeho donáša do akéhosi rozčúlenia, a medzi to ešte
         vždy zvučí známy čardáš.
   </p>
   <p>
    „No poďme,“ vraví ona, priťahujúc široký plášť k drieku. „Naši budú už dolu.“
   </p>
   <p>
    „Dávno museli odísť,“ odpovedá Ondrej, ale čosi celkom iného myslí.
   </p>
   <p>
    Pred nimi sa ešte zosypalo dolu úzkymi schodíkmi klbko dievčat, premiešané šuhajmi.
         Veselý štebot dievčí mieša sa s drsným hlasom šuhajov a mužov. Na schody vykročila i tetka
         a Ondrej zápäť za ňou. Pozerá, ako dve mohutné žily na tyle ihrajú jej pri každom kroku sťa
         klávesy — tu sa vyšinú, až sa prehĺbi medzi nimi korytovitá dolina, tu zas zapadnú a šija
         ostane zaokrúhlená. Okolo nej poletujú jemné, krátke vlásky, ktoré sa vyslobodili z účesu —
         dlhšie medzi nimi zasadli na límec plášťa.
   </p>
   <p>
    Zo schodov ovial ich chlad letného úsvitu a Ondrej musel utláčať čosi mocného,
         neodolateľného v sebe. Pri prvej zákrute schodov vyšli zo sféry lampy — a denné svetlo len
         horko-ťažko sa sem predieralo, sťaby sa muselo boriť s tuhou tmou, ktorá nechce vytratiť sa
         z tohto podareného útulku. A toto šero donútilo Ondreja napnute načúvať, či nejde za nimi
         niekto dolu schodmi; akési škubnutie v lakťoch, takže celou silou stíska päste v kešeni
         svojho kabáta. Srdce tlčie, že nebolo by div, keby i dupot krokov prehlušilo a čosi ho
         ustavične báda a šepoce mu: ,Teraz — teraz…‘ Ešte jedna zákruta a prídu dolu do brány. To
         čosi ho ešte raz pochytilo a núti ho, aby držal ruky zatvorené v kešeni. ,Nejdem — nejdem,‘
         odpovedá on uvedomele na to nástojčivé, neodbytné ,teraz‘. A vtom len že sa nepotkol a
         neprevalil. Pristúpil totiž šaty tetkine, a kým sa im vyhol, ona musela postáť. S tým sa s
         ňou našiel na jednom schodíku, kým ona do ľavej ruky zberala šaty, aby ich nadvihla a
         predišla podobným nehodám.
   </p>
   <p>
    A tu sa stalo po vôli tomu ,teraz‘. Ondrej nevie, ako to urobil — ale fakticky to
         urobil. Vzal tetke hlavu medzi svoje horúce dlane a už jej zahorel bozk na ústach. Akoby si
         nebol istý, že to bol bozk naozajstný, oddialil trochu hlavu od nej a držiac ju pevne,
         hľadí jej do očú. ,Nehnevá sa,‘ preletí mu hlavou a zase sa jej sype na ústa nie jeden, ale
         celý dážď bozkov.
   </p>
   <p>
    „Ach!“ zvolala tetka, ale hlasom priduseným. Ten, kto vidí do srdca, i jeho
         najskrytejších záhybov, len on mohol by určite rozložiť, čo sa skrývalo za tým ach! Či
         hnev, či prekvapenie, či konečne dačo — druhého… Tiež sa nevie ako, ako nie — ale celkom
         iste jej rameno bolo okolo Ondrejovej šije ovinuté. Snáď mimovoľný pohyb prichytiť sa
         čohosi pevného, aby nepadla. I nevie sama, ako to bolo — ale je isté, že keď tvár
         oslobodila spomedzi jeho dlaní, tá zas sa priblížila k ústam Ondrejovým, ale len na čas.
   </p>
   <p>
    To trvalo jeden jediný okamih. Tetka pozrela na Ondreja akosi čudne, ako ju ešte nikdy
         nevidel pozrieť. Prihladila idúcky tvár a rezkým krokom došla na preddomie. Tam stojí Huba
         so ženou.
   </p>
   <p>
    „Kde si tak dlho, tetuška?“ pýta pani Amália, ktorej sa privierajú oči.
   </p>
   <p>
    „Nemohla som chytro klobúk postaviť,“ zacigánila tetka, začervenajúc sa, lebo pri nej
         stál Ondrej, svedok toho podivného opozdenia. „Oh — či je zima!“ trasie sa tetka, kráčajúc
         popri pani Amálii.
   </p>
   <p>
    Ondrej ako stratená duša za nimi popri Hubovi, ktorý stíska sánky, aby sa nerozzíval. I
         keď sa od nich oddelil, ako stratená duša sa vlečie do svojho mládeneckého kvartieľu.
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2587932" name="ftn.id2587932">
        109
       </a>
       ]
      </sup>
      <span class="emphasis">
       <em>
        čikóš
       </em>
      </span>
      — pastier koní na maďarskej puste
     </p>
    </div>
    <div class="footnote">
     <p>
      <sup>
       [
       <a class="para" href="#id2588085" name="ftn.id2588085">
        110
       </a>
       ]
      </sup>
      <span class="emphasis">
       <em>
        lassú
       </em>
      </span>
      (maď.) — zdĺhavý, pomalý
     </p>
    </div>
    <div class="footnote">
     <p>
      <sup>
       [
       <a class="para" href="#id2588351" name="ftn.id2588351">
        111
       </a>
       ]
      </sup>
      <span class="emphasis">
       <em>
        kvaterka
       </em>
      </span>
      — dutá miera, štvrť litra
     </p>
    </div>
    <div class="footnote">
     <p>
      <sup>
       [
       <a class="para" href="#id2588451" name="ftn.id2588451">
        112
       </a>
       ]
      </sup>
      <span class="emphasis">
       <em>
        Neumrela devečka, ale spí…
       </em>
      </span>
      — parafráza citátu z Nového zákona
               (Lukáš 8, 52)
     </p>
    </div>
    <div class="footnote">
     <p>
      <sup>
       [
       <a class="para" href="#id2588848" name="ftn.id2588848">
        113
       </a>
       ]
      </sup>
      <span class="emphasis">
       <em>
        dorgatórium
       </em>
      </span>
      (lat.) — napomenutie
     </p>
    </div>
    <div class="footnote">
     <p>
      <sup>
       [
       <a class="para" href="#id2588996" name="ftn.id2588996">
        114
       </a>
       ]
      </sup>
      <span class="emphasis">
       <em>
        „unternehmer“
       </em>
      </span>
      (nem.) — podnikateľ
     </p>
    </div>
   </div>
  </div>
  <div>
   <div class="titlepage">
    <div>
     <div>
      <h2 class="title">
       <a name="id2589512">
       </a>
       17
      </h2>
     </div>
    </div>
   </div>
   <p>
   </p>
   <p>
   </p>
   <p>
    Pravdu mal hlavný župan, pán Daniel Pekárszky. „Nebráňte im, nech sa vystrečkujú, veď
         oni sa zas utíšia,“ tak hovorieval na zrejmé narážky, keď ho chceli daktorí snaživci zvábiť
         k akcii proti „panslávom“. On nebol síce veliký štátnik, ba ani hlboký politik. Bol zeman,
         trochu ohladený vo „vysokých kruhoch“, ktoré mu dali trochu veľkopanskej politúry. Nebol
         ani človek učený. Snáď najmenej učený zo všetkých svojich podriadených. „Čo som sa naučil,
         musel som to najprv vonkoncom zabudnúť, aby sa vynašiel vo svete,“ zoznával sám v svetlých
         okamihoch. A predsa mal renomé „najschopnejšieho“ administrátora. Nie preto, že stolicu
         uviedol do vzorného poriadku. Že ju zaopatril cestami. Že nastaval v nej fabrík. Že
         pozdvihol hospodárstvo a zaviedol aspoň len železné ruchadlo miesto starosvetského pluhu.
         Že nastaval škôl. Že previedol cez stolicu železnicu. Že prekazil ničenie nádherných lesov.
         O tomto všetkom mal on svoje zvláštne náhľady. Nebudeme sa pretekať všetko vykonať dneska.
         Svitne i zajtra deň a nevieme, čo nám donesie. Urob dačo silou, ak je to nie akurát na
         čase, nebude mať výsledku. Meno najschopnejšieho administrátora dali mu preto, že jeho
         stolica bola vždy tichá, pokojná. Na jej hraniciach zastavil sa každý pohyb, alebo ak bol
         veľmi intenzívny, aspoň sa zmiernil a taký zmiernený prešiel jej dolinkami i zelenými
         vŕškami a unavený, rozospatý uľahol. Tak sa stalo i s pohybom národnostným. Susedné stolice
         museli byť večne plné všelijakých afér, násilností, búrok, alebo aspoň večného roztrpčenia.
         V jeho stolici nikdy sa neprihodila taká aféra. „Uvidíme, čo bude,“ bolo jeho heslo a
         obyčajne sa nesklamal, lebo nebolo nič. Bol nesmierny nepriateľ každého „zakročenia“, preto
         i nemal príležitosť zakročovať.
   </p>
   <p>
    Niet pochybnosti, že toto akoby pasívne pokračovanie náčelníka stolice mnohú búrku
         predišlo, mnohú aféru v zárodku udusilo. Ak ono stiesnilo i každý voľný pohyb, menovite
         národnostný. Kto zodvihol hlavu a išiel byť nebezpečným, tu hľadel ho odzbrojiť tým
         spôsobom, ktorý skúsil i pri Hubovi.
   </p>
   <p>
    Pritiahol ho k sebe, už akýmkoľvek spôsobom, omráčil ho svojou pohostinnosťou alebo
         veľkopanskou blahosklonnosťou alebo priateľstvom alebo dákym sľubom. „Na každého môže sa
         nájsť vôdzka,“ mudroval tam, v Pešti, v kruhu dôverných priateľov, „len ju treba dobre
         usúkať. I najdivšieho vola môžeš zapriahnuť a naučiť ho ťahať…“
   </p>
   <p>
    I skutočne, v časoch dosť búrlivých, dakedy i divokých, vedel on v svojej stolici
         stvoriť pomery „znesiteľné“. Veľmi sa nahneval, keď mu doniesli správu, že „panslávov z
         kasína vyhodili“. „Vy ste fušeri,“ nadával Dvorszkému, „komuže oni tam zavadzali? A mali
         sme ich vždycky na očiach a boli sme od nich bezpeční, a teraz, uvidíte!“ I on mal ešte
         tajný úmysel spojiť, čo sa roztrhlo — panslávov priviesť do kasína.
   </p>
   <p>
    Po divadelnom predstavení skutočne sa mysle utíšili. „Vystrečkovali sa — bude pokoj…“
         Županova priazeň a blahosklonnosť na nikoho sa nezatmila, kto tam bral účasť. Ale aby
         vedeli, že s pozornosťou sprevádzal všetky ich skutky, vypýtal advokáta Nosáka, čo to tam
         bolo, i čo bol toho všetkého cieľ. „Poviem vám rovno, že ma nahovárali prekaziť vám túto
         zábavu. Ale ja som povedal: nie, to neurobím, lebo na území našej stolice nikdy sa nestala
         žiadna demonštrácia. Ja viem, že mám Slovákov dobrých v stolici, ale burič sa medzi nimi
         nenachodí ani jeden.“ Nosák sa poklonil na toto zjavné uznanie zo strany župana. „Ačpráve,“
         pokračoval tónom konfidenciálnym,
    <sup>
     [
     <a class="footnote" href="#ftn.id2589668" name="id2589668">
      115
     </a>
     ]
    </sup>
    „ten tvoj pisár je naozajstný burič, jeden z tých martinských. Bolo by mi na
         každý pád príjemnejšie, keby ho tu nebolo.“
   </p>
   <p>
    „Dobrý je pracovník. Robí chytro a správne a isto, ako najlepší advokát,“ zastal si ho
         Nosák.
   </p>
   <p>
    „To ja do pochybnosti ani neberiem,“ odpovedá župan. „Veď je to skúsenosť všeobecná, že
         tí biľagovaní panslávi sú ľudia najspôsobnejší. Ani ináč nemôže byť, ak sa chce udržať,
         vzdor všetkým prekážkam, ba i prospievať materiálne i morálne. Ja sám som to neraz tamhore
         povedal: to sú nie ľudia zobratí skaderuka-skadenoha, ale ľudia inteligentní a,“ dodal to s
         úsmevom, pohroziac pritom Nosákovi, „a prefíkaní.“
   </p>
   <p>
    „A ako to rozumieť?“ pýta sa i Nosák s úsmevom.
   </p>
   <p>
    „Že majú vždy čosi za lubom čo my napred ani nešípime,“ doložil hlavný župan, „že idú
         dakedy i okľukami a že radi idú po takých okľukách za svojimi cieľmi, ktoré pred nami
         skrývajú. Slováci sú ako farári — i preto sú takí, lebo farári ich vodia; pobožní, ale
         potmehúdi…“
   </p>
   <p>
    Tento rozhovor, to sa rozumie, bol vyrátaný na verejnosť, preto sa s ním vytasil župan
         práve Nosákovi — i urobil v kruhoch Nosákovi blízkych, znamenitý dojem. „Utíšil
         náruživosti,“ t.j. položil Dukátovi hať do cesty, aby neorganizoval spolok čitateľský.
         „Počkajme, kým sa trochu utíši,“ radil sám Nosák, „uvidíme, čo bude pozdejšie…“
   </p>
   <p>
    Hubovi prišla tiež táto rada sťa z neba. ,Moja žena dohrala tuná vodcovskú úlohu. Musíme
         ju dať na penziu. Nemôže, nemôže… Kolom ju siliť nejdem. A vystatovať sa sám a ju nechávať
         doma — to v dnešných pomeroch nemožno. Ona by ma vzala do podozrenia, možno by i žiarlila a
         verejnosť by mi vyhodila na oči, že ju zanedbávam…‘ Zišlo mu zas na um, čo mu rozprávala
         tetka Šemická. ,To je trochu prehnané, ako vôbec celá tetka je trochu exaltovaná. Nech mi
         len nekladie prekážok, to mi dostačí. Ja si už chlapca sám odchovám i dám mu smer. A
         prekážať mi na žiaden pád nebude. Ostatne jest i inde pole pre ňu, nielen tu na vidieku.
         Tam snáď sa skôr prichytí…‘ S týmto ďalším plánom nezveroval sa už nikomu, ale ho
         pripravoval usilovne a napolo bol istý, že sa mu podarí.
   </p>
   <p>
    Tetka Šemická cítila dakoľko dní, že jej špejú stopy Ondrejových bozkov. Keď sa zas
         upokojila, prišla do svojich koľají, umienila si pevne, že vystúpi cele rezolútne oproti
         nemu. ,Nikdy si neodpustím,‘ vytýkala si ešte v posteli, keď sa po bále prebudila, ,že som
         ho nenaučila slušnosti, ako sa patrilo. Ale tak sa zdá, že nebol ani pri sebe, ako svedčí:
         akože ho takého budem karhať. I tak by to nemalo výsledku, lebo bol nesmierne roztatárený.
         Akoby ho celého premenil. Veselý, živý, a maniery — to sa mu musí dať — maniery zná. Iba to
         na tých schodoch — ale bohvie, ako ho to odrazu, kýsi zlý duch preletel. Tým skazil všetko.
         Ja rozhodne nemôžem s ním zaobchodiť priateľsky. Musím mu dať akurátne pocítiť, že ja som
         nie Katra alebo Zuzka…‘ A v takýchto myšlienkach i vstala, ktoré vždy sa vracali k tej
         jednej téme. ,Darmo je, uznať sa musí, včera bol veľmi príjemný, akosi vymenený, len keby
         to nie, na tých schodoch…‘
   </p>
   <p>
    Snáď tomu sa musí pripísať, že zaviazla v takýchto úvahách; výsledok jej toalety. Keď
         prišla na altánok, kde pani Amália už sedela, táto pozrela na ňu so zvláštnym údivom. ,Táto
         tetka moja je zo dňa na deň mladšia. A dnes je naozaj pekná…‘ Zatajila svoju myšlienku, ale
         čo ako sa premáhala, nemohla sa tejto tetke priznať. Celé vystupovanie, celé držanie
         svedčilo o akejsi roztržitosti a kde-tu rozpakoch. ,Ani mi len nespomenie včerajšok,‘ diví
         sa pani Amália, ,a predsa zabávala sa ako ani jedna…‘
   </p>
   <p>
    Keď zazvonil veliký zvon, tetke Šemickej srdce mocne zabúchalo. ,Teraz — teraz je pravý
         čas…‘ I musela odísť do svojej izby, aby sa trochu utíšila. Keď došiel okamih kázne, na
         ktorú sa chystá od rána, zrazu padla na ňu akási zbabelosť. Utíšila sa až potom, keď
         umienila odložiť kázeň Ondrejovi na „príhodnejší čas“.
   </p>
   <p>
    I Huba zavítal z okresného súdu s akousi silenou veselosťou na tvári, menovite voči
         tetke Šemickej. Čakalo sa už len na Ondreja. Tu v najvyšší čas prišla hlásiť z jeho bytu
         slúžka, že „pán urodzenký neprídu, lebo bolo veľa roboty dopoludnia a teraz že ich bolí
         hlava“. ,Akiste im pľuští,‘ doložila slúžka v pitvore škodoradostne. Počula dnes na jatke
         rozprávať o velikých činoch „pána urodzenkého“, ktorého už začínala rátať medzi „starcov“.
         „Tak im treba, nech im dobre hlavu štiepa, keď sú taký, taký.“ zdôverila sa svojej panej.
   </p>
   <p>
    „A aký?“ ťahala tá z nej.
   </p>
   <p>
    „Nuž, keď tak lipnú ešte za ženskými. Ale veru to by im už nebolo treba, lebo na staré
         dni treba mať rozum a mladosť nech sa i prepadne do pekla, ak chce.“
   </p>
   <p>
    „Aha, Ondrík urobil exces!“
    <sup>
     [
     <a class="footnote" href="#ftn.id2589876" name="id2589876">
      116
     </a>
     ]
    </sup>
    posmieva sa Huba. „Teraz ho za päť za šesť dní nikto neuvidí. Ja ho už znám.
         Dôjde naň akýsi stud a či melanchólia a kým ho to nerozíde, sa neukáže medzi svetom. Čudný
         človek ten náš Ondro!“
   </p>
   <p>
    Tetka hľadí do taniera a nemôže nijakovsky požuť ten kúsok pečienky, ktorý prehadzuje v ústach.
    <sup>
     [
     <a class="footnote" href="#ftn.id2589901" name="id2589901">
      117
     </a>
     ]
    </sup>
    … vôbec a tým väčšmi takejto, ktorá je zakázaná úradníkom.“ dalo predísť. Nech
         sa stane vôľa božia.“ Vrátil sa do svojho domu, ľahol a zaspal spánkom spravodlivých.
    <sup>
     [
     <a class="footnote" href="#ftn.id2589916" name="id2589916">
      118
     </a>
     ]
    </sup>
   </p>
   <p>
    „Vari im ju zakázali!“ zvolala pani Amália.
   </p>
   <p>
    „Ja myslím, že áno, tým viac, že župan zariadil banket, aby nám hostí odviedol.“
   </p>
   <p>
    „To mohlo byť náhodou,“ ozvala sa tetka. „A práve Ku — pán Kuchár,“ opravila sa razom,
         „nedal by si takú vec zakázať, ako si ani nedal. Aspoň im ukázal, že neslúchne také, také —
         chlapectvo,“ doložila s hlasom trasľavým od hnevlivého rozčúlenia.
   </p>
   <p>
    Huba pozrel na ňu spod obočia, neriekol nič, len sa sám v sebe usmial a pomyslel si:
         ,Tak rozpráva ich prívrženec. Keby to čuli!‘
   </p>
   <p>
    Medzitým Ondrej Kuchár sedel vo svojej izbe pri obede, ktorý mu pani Amália poslala.
         Vstal malú chvíľu predpoludním. Rozlúčil sa s Hubovcami v stave akosi rozorvanom, ktorý ho
         nútil potúlať sa po mŕtvych uliciach i zájsť na brehy rieky Suchej pod poobtínané vŕby,
         ktoré alejami sa postavili rieke, aby nepovytŕhala zem. Stáli ticho v čerstvom rannom
         vzduchu, iba čo dakoľko strák rapotalo po nich. Ale ani táto tíšina nemohla vliať rovnováhu
         do duše silno rozbúrenej. Našiel sa práve v takom nepokoji ako v prvé dni mladosti, keď sa
         počal zaliečať Katrene Kupcovej. Lenže vtedy — poznáva až teraz — bolo v tom čosi
         okamžitého, ako keď pochytí závrať a zotrie odrazu vedomie; kdežto toto je čosi iného,
         ktoré sa počalo z ničoho, rástlo pomaly a vyvrcholilo odrazu v scéne na schodoch. Ona
         prišla na každý pád náhle, neočakávane, ale bola pripravená oddávna. Snáď v iných
         okolnostiach nebola by sa prihodila, ale v tom stave, v ktorom sa práve nachádzal, bola
         cele odôvodnená, ba skrz naskrz prirodzená.
   </p>
   <p>
    „Stalo sa, darmo je, už sa neodstane,“ uspokojoval sa, necítiac v sebe ani najmenšej
         ľútosti. „Veď tomu sa nedalo predísť. Nech sa stane vôľa božia.“ Vrátil sa do svojho domu,
         ľahol a zaspal spánkom spravodlivých.
   </p>
   <p>
    Prebudil sa pred samým poludním. Udiveno sa obzeral, že sa prebúdza na takúto divnú
         hodinu, keď po meste sa ozýva život poludný. A až teraz mu padlo na um, čo sa všetko
         prihodilo tej noci. S jasným dňom dostavilo sa i triezve pochopovanie vecí. A všetky jeho
         myšlienky, nech ich obracal na stranu, na ktorú chcel, vychádzali v jediný výrok: ,Ondro,
         urobil si neslýchanú hlúposť. Teraz hľaď, ako to zahladíš.‘
   </p>
   <p>
    Ale skoro i takéto prežúvanie jedného predmetu ho omrzelo. Akási únava rozlievala sa mu
         dosiaľ údami, i hlava ešte, zdá sa, nebude celkom jasná. ,A nech je, čo chce — ja nedbám…‘
         Zdá sa mu, že nenie schopný rozriešiť uzol, ktorý sám v noci uviazal. ,Počkajme, s časom
         príde i rozum.‘ A aby získal času, odkázal Hubovcom, že nepríde na obed.
   </p>
   <p>
    V stoličných kruhoch, bohvie ako, už napoludnie zvedeli o hrdinstvách Ondrejových. Jedni
         krútili hlavami, iní sa smiali, a väčšina jednoducho nechcela veriť. Boli, pravda, i takí —
         medzi mladými snaživcami — ktorí mu rozhodne zazlievali takéto „trestuhodné pokračovanie“,
         uvádzajúc výslovne, ako Kuchár na stoličných plesoch sedáva pri kvaterke, alebo najviac
         poneviera sa po dvorane do polnočnej prestávky a po nej sa nepozorovane vytráca.
   </p>
   <p>
    „To len dokazuje, že medzi nimi cíti sa doma a naše zábavy sú mu nie po vôli…“
   </p>
   <p>
    Po obede zosypal sa naň príval všakových otázok, keď prišiel pred vidiecky dom.
         Odpovedal úsečne, na narážky dôstojne mlčal. Deziderovi Plávymu, ktorý ho chcel trochu
         koramizovať, odpovedal: „Ja viem, kde môžem ísť a kde nemôžem. Predpisovať si od nikoho
         nedám a menovite od ,jedného Plávyho‘ nie…“ S tým ohradením vošiel do brány, zanechajúc
         pánov okolo lavičiek ako obarených. Plávy sa napaprčil na tom „jednom Plávym“, čo to má
         znamenať, i chcel pýtať bližšie vysvetlenie. Ale druhú vec zahovorili a on sám odročil
         záležitosť na pokojnejšie časy. Menovite keď vybehol kancelista Drôbka rozosmiaty z brány a
         referoval, aký mal práve výstup s Ondrejom. Stretli sa na koridore, pred „viceišpánskou“ a
         Drôbka, človek zádrapčivý, riekol Kuchárovi: „Je to pravda, že si ty bol prvý tanečník na
         panslávskom bále?“
   </p>
   <p>
    „Ak sa ešte raz dakto zadrapí do mňa,“ zakričal Kuchár hlasom takým, ako ešte ani jeden
         z menších sa neopovážil pred viceišpánskou, menovite, keď znal, že tam bude sám viceišpán,
         „ak ešte raz, ja ho verejne vyobšívam…“
   </p>
   <p>
    Drôbka urobil posunok, plný strachu, aby nekričal, ukazujúc na dvere viceišpánskej. Z
         nich vyšiel hajdúch a vraví šeptom: „Prosím ponížene, pán veľkomožný sú dnuka…“
   </p>
   <p>
    „Nech teda nezadiera do mňa,“ riekol Ondrej hlasno, slovensky.
   </p>
   <p>
    „Fene gyerek!“
    <sup>
     [
     <a class="footnote" href="#ftn.id2590099" name="id2590099">
      119
     </a>
     ]
    </sup>
    ozval sa svojím zvláštnym prízvukom pán Dvorszky, ktorý rád vplietal do reči
         „korenité“ výrazy maďarské. Tými akoby alegoval za svoju írečitosť.
   </p>
   <p>
    „Ale trochu pozde!“ doložil Pollágh, slúžny. „Veď všetci známe, kto sme.“
   </p>
   <p>
    Kuchár medzitým vošiel rozčúlený do kancelárie, ktorá ho pozdravila svojou suchopárnou
         triezvosťou. Vzduch bol v nej stuchnutý akýsi, i otvoril oblok, ktorý hľadí do dvora
         vidieckeho domu. Prebehol očima po tomto priestore, vyloženom okrúhlymi zvariakmi,
         prázdnom, vypálenom od slnca, okrúženom šedivými múrmi starého vidieckeho domu. Iba strana
         zadná vybieha do rozložitej záhrady, kultivovanej obstojne kastelánom, roztrančírovanej na
         hriadky so zeleninou. Oči mu čosi zavábilo na stráň, zarastenú mladým jedličím a hlôžím,
         pod ktorou náhlive hučí potok, odrazený touto priekopou na „panské mlyny“, stojace niže
         mesta pod stranou. Potok so svojím večným šumom i stráňou so sviežou zeleňou pozdravujú ho
         akýmsi známym, povedomým tónom, ktorý akoby uspáva predošlé rozčúlenie. Tam nad mestom, kde
         stráňa ulíha a prechodí v takzvanú „roveň“, vábia mu zrak lány vyklaseného rozkvitnutého
         žita, po ktorom odpoludňajší vetrík váľa sa lenivými vlnami. Ledva mohol odtrhnúť oči od
         tohoto obrazu, ktorý tak dojemne dotýka sa duše. A keď sa vrátil k stolu, akási clivosť
         sadla mu na dušu. Skočilo mu zjavne pred oči, že je tu tak cudzo, tak nevľúdno. I
         kancelária prišla mu ako temnica…
   </p>
   <p>
    Vybavil čosi, čo bolo naliehavé, ale roztržite ako nikdy dosiaľ, bez zvláštneho záujmu.
         Potom obrátil kreslo, upletené z vŕbových prútov, aby mohol pozerať oblokom. Kým oči tamvon
         blúdili po prírode v nádheru odetej, myšlienky lenivo prechádzali sem i tam, nedotknúc sa
         ani jedného predmetu zvláštnym spôsobom. Sotva udrela hodina, zobral sa, nečakajúc ani
         minúty. ,Tamvon — tamvon,‘ ťahalo ho čosi. Pôjde do poľa, alebo do hory a tam sa oddá
         lenivým dumám.
   </p>
   <p>
    Bystrým krokom vyšiel z vidieckeho domu a zatočil hore hlavnou ulicou. Táto chôdza, bez
         určitého cieľa a na hodinu, ktorú ináč v úrade trávieva, zdá sa mu akousi sviatočnou, i
         okolo neho všetko je akési sviatočné. Ba i on meštianstvu prichodí ako čosi mimoriadneho, s
         vidieckym domom nesúvisiaceho — preto každý mešťan, keď ho stretne, pozdraví ho
         „dúfanlive“, akoby si pritom myslel: ,Toto je ako kus chleba, toto je náš…‘
   </p>
   <p>
    Keď prechodil popred čistý domec advokáta Hubu, všetko sa mu zdalo, že z tých oblokov,
         kvietnikami zaprataných, čosi naň kýva, akoby sa mu prihováralo. Prešiel popodeň ako dieťa
         prechodí popred svoju mater, chcejúc sa popýšiť, ako si vie vykračovať. On sa ani veľmi
         neobzeral naň, „aby ma nevideli, že hľadím do oblokov ako zaľúbený odzgan“, a predsa videl,
         že obloky sú prázdne a nikto nimi nevyzerá. ,Spávajú po dnešnej noci,‘ myslí si s údivom a
         akoby tá noc bola pred rokmi pominula, bárs zvuky posledného čardáša dosiaľ mu zvonia v
         ušiach. Iba keď bol pred záhradou, nemohol sa zdržať, aby nehodil ukradomky pohľad cez
         modré šranky s červenými špicami, šikmo popribíjané. A za týmto modrým pásom v pravom slova
         zmysle sa mu usmiala pestrá nádhera záhrady. Popri plotoch bujná zeleň kuchynskej zeleniny,
         rozdelená súmerne bielymi cestičkami, ktoré v prostriedku zbehujú sa do kruhu, v ktorom je
         veľkolepé koleso vysadené fialkami a druhým kvietím, nad ktorým sa ligoce veliká modrá guľa
         na červenej tyči. A pod košatou lipou na zelenej kanape sedí štíhla postava v šatách jasne
         modrých. Voľné rukávy, niže lakťa zúžené, trepotajú sa od vetríka. ,To je ona!‘ zhíkol on,
         akosi predesený. ,Ba čo tam robí v túto hodinu! A či každé popoludnie tak vysedáva?‘
         Stiahol hlavu medzi plecia, akoby sa chcel ukryť, ale zas sa spamätal. ,Čo by povedala! Veď
         som nie zlodej.‘ A náhlym pohybom siahol ku klobúku. Ona mu ľahko prikývla hlavou na
         pozdrav a zaraz uprela oči na prácu.
   </p>
   <p>
    Ale nenašiel v poli, čo hľadal; ten lenivý oddych, kde myšlienky sa rodia a zas
         nepozorovane zapadajú, ihrajúc sa s ľahkosťou sťa zlaté rybky, keď uprie slnce na hladinu
         vody. Jemu myšlienky sa rodia a zanovite sa krútia okolo jednej veci. Keď ich rozoženie,
         ako zlodej vracajú sa druhou stranou. ,Babráctvo, robím smiešnosti sťa zaľúbený študent,‘
         karhal sám seba: ,a predsa tie časy dávno-dávno minuli…‘ Ale z druhej strany škerilo sa mu
         čosi a bádalo ho ustavične s otázkou: ,A na schodoch? A na schodoch?‘
   </p>
   <p>
    Nebolo v tom ani špetka rozvahy, čo vyviedol „na tých nešťastných schodoch, bodaj sa
         prepadli“. Naopak, nikdy nevyviedol väčšiu bláznivosť. ,V každom ohľade som urobil hlúposť,
         lebo som sa zaplietol, že neviem, ako sa vypletiem. A nikto mi nehádzal osidlá, ako ja
         blázon som sa večite nazdával, ale sám som si ho hodil okolo krku i dokonale zakosídlil;
         preto je to tým hlúpejšie.‘ A predsa vo všetkých týchto výčitkách našiel veľmi málo tej
         dobre známej trpkosti. Vždy sa mu vracia druhá rozpomienka, a tá prikrýva voňavým balzamom
         túto ranu. ,Ani sa nebránila. Neborká, musela byť nesmierne prekvapená. Kde by aj nie — veď
         ja sám som bol akoby z neba spadol. A ešte druhý raz som sa jej pritrel k ústam. Ba čo ona
         vtedy myslela! Celkom zjavne sa mi hodila tvárou k ústam; ja to určite viem. Len či to bolo
         naschvál, a či — Mohla sa pošmyknúť noha, keď som ju tak držal, i to je možné… Ale čo budem
         nad tým rozmýšlať: tak, alebo tak, som pochybil. A nielen pochybil, ja som sa jednoducho
         kompromitoval.‘
   </p>
   <p>
    A najväčšmi páli ho myšlienka, či ho nevyzradí, či sa nepožaluje. Ešte pani Amália, ešte
         — možno by neuverila, ale Huba. A ak by to malo prísť najavo a v meste sa dozvedeli! Čo by
         povstalo z toho klebiet; kto by sa ukázal na ulici!
   </p>
   <p>
    ,Ty si dieťa, Ondro, ty si dieťa!‘ porúha sa mu kýsi hlas. ,To je vec prirodzená. Ty si
         nebol prvý a sotva budeš ostatný.‘ A toto ho núti zastaviť sa medzi žitami, kde ho na
         každom kroku šibe klásie po tvári. ,Takýchto výstupov sa prihodí do roka, koľko je hviezd
         na nebi. Každé zblíženie medzi mužom a ženou skončieva sa čímsi takýmto. Kým je na ceste
         jeden voz, ide stred cestou, rovno. Tu proti nemu príde druhý — nevystúpi sa jeden druhému:
         zavadí koleso druhému o koleso. Tak i tebe sa prihodilo; pozde, ale vidíš, neminulo ťa.‘
   </p>
   <p>
    Táto všeobecná formula akosi nešla na jeho prípad, tak celkom zvláštny, určite od
         všetkých sa deliaci.
   </p>
   <p>
    ,Keby to vykonal malý Chvojan — ako i koná, to je sväté! — alebo konečne malý Rešetár,
         to by ešte šlo. Ale Ondrej Kuchár…‘
   </p>
   <p>
    A v takýchto myšlienkach pohrúžený, trhá spomedzi žita kvieťa a kladie ho jedno k
         druhému v kytičku. Sotva si je vedomý toho, čo robí: aspoň nikdy, keď bol náhodou v poli,
         nevenoval pozornosti kvieťaťu v žite. Najviac ak sa nahneval, že mu tráva prebíja žito,
         alebo ak vyzeral, či nevidí medzi ním stoklasu. Ako-tak si všímal ohnice, lebo tá dáva pašu
         jeho včelám, ale nevädza a jej celá bohatá poézia veľmi sa ho netýkala.
   </p>
   <p>
    Vrtiac kytičku v prstoch, vrátil sa dosť skoro do mesta.
   </p>
   <p>
    ,Už sa stalo, už je darmo!‘ uspokojoval sa. ,Snáď sa dáko vyrovnáme,‘ myslel na tetku
         Šemickú. Čo to bude za „dáko“, bolo i jemu samému tajomstvom. ,Zíde dačo na um, keď príde
         tvŕdza,‘ spoľahol sa na spôsob všetkých ľudí, lenivých duchom. ,Vysekať sa treba a to čím
         skôr, zahorúca. Odkladať sa to nemôže ani do zajtra, lebo celý večer nebolo by pokoja. Čo
         ako, ale musím s ňou preriecť ešte teraz slovo…‘
   </p>
   <p>
    Keď došiel pred záhradu, tam jej už nebolo. Padol mu do očí altánok a tam ju zas vidí v
         tých istých šatách s malým Miloškom.
   </p>
   <p>
    ,Už sa stalo,‘ posmeľoval sa, vystúpiac na podstenok s akousi šialenou odvahou. Mohol sa
         zvrátiť, tým viac, že ho ona nespozorovala. I pozdejšie, keď uvažoval o tomto príbehu,
         nemohol nájsť nijako spôsobu, akoby mohol toto počínanie vysvetliť. ,To je riadenie božie,
         a či už osud, ktorý nás neúprosne ženie, i proti vôli, na cestu vyhradenú. Ináč si nemožno
         predstaviť počínanie, ktoré sa protiví celej mojej minulosti.‘
   </p>
   <p>
    Keď sa zjavil na altánku, na ktorom sedí ona s Milošom na rukách, keď zastal zrazu v
         rozpakoch, nevediac na ktorú nohu kročiť, keď ona pozrela naň s prekvapením a snáď i s
         utajeným strachom: tu mu bolo cele jasné, že je nepríležitý. ,Čo som sem liezol, či mi to
         bolo treba…‘
   </p>
   <p>
    „Kde je Huba? Kde je pani Amália?“ To boli otázky, ktoré ich vytrhli z tohto zúfalého
         postavenia.
   </p>
   <p>
    „Huba je na kolkárni u Spiegla — tam sa zišla celá spoločnosť od včerajška, to jest
         mužská,“ vysvetľovala tetka s akýmsi chvatom. „Prišli ho pred chvíľou zvať. Amálka leží,
         bolí ju hlava. Chcela sa podvihnúť, ale ja som ju skoro prisilila.“
   </p>
   <p>
    „A vy — ako ste vy po —“ tu sa zarazil a musel skoro prestúpiť na druhú nohu. ,Vidí boh
         i svet, že by volil nebyť na svete ako v takomto pekle,‘ pomyslel si… ,po včerajšku, po
         zábave totiž,‘ doložil, vždy väčšmi a väčšmi tratiac prítomnosť ducha. ,Čert ti posvietil
         zaraz udrieť na túto strunu,‘ jedoval sa sám na seba.
   </p>
   <p>
    Tetka Šemická tiež bola v zjavnom pomykove, ale predsa nehrala úlohu takú, akú jej
         včerajší rytier, teraz, ako vidno, veľmi ochladený. Pohladila si dlaňou účes, pričom
         podržala na sluchách. Snáď preto, že jej preletel úsmev, ktorý nijako nechcela dať na sebe
         vidieť.
   </p>
   <p>
    „Ja — tak primerane, ako sa môže byť po takých zábavách. Ale sadnite, kým Huba príde, ak
         máte vôle alebo času. Ja pošlem po Hubu slúžku; bez toho nesvedčí mužovi chodiť po
         zábavách, keď je žena chorá.“
   </p>
   <p>
    „Vlastne ani netreba,“ ohradil sa Kuchár. „Ja som sa i tak len ohlásil. Možno sám
         nakuknem na kolkáreň. Aspoň sa mi trochu vyjasní v hlave. Sám neviem, kde mi stojí, verte
         mi,“ požaloval sa takým úprimným tónom, že tetka bola nútená pozrieť naň, či vidno skutočne
         na ňom tých starostí toľko. Už sa ho chcela pýtať, čo mu leží toľme na tej hlave — ale
         prehltla slovo, akosi zľaknutá a začala rovnať šatočky Milošovi na prsiach.
   </p>
   <p>
    ,Či je toto hlúpa situácia!‘ hnevá sa sama na seba. ,Ak on ju nerozrieši — a vidím, že
         on nenie na to, teda ja sa dám do nej. Musí sa objasniť, ináč vždy bude medzi nami táto
         hlúposť…‘
   </p>
   <p>
    ,Ináč taká rezolútna a teraz ťa nechá ani kapra na suchu,‘ jeduje sa, nevediac, čo má
         ďalej.
   </p>
   <p>
    „A vy sa ani nepýtate, čo ma toľko trápi, že nikde nemám miesta?“ pýta sa, spúšťajúc sa
         na pletený fotel pri kanape, na ktorom sedela.
   </p>
   <p>
    „Načo by sa pýtala, keď viem. Aspoň tuším. Ja by navrhovala, keď vám to robí toľko
         myšlienok, aby sme na to celkom zabudli. Akoby sa nebolo stalo. Už len úfať smiem, že o
         veci nikomu sa nezmienite!“ A tu ho trafil z jej oka pohľad tak hrozivý, že on zalomil
         rukami.
   </p>
   <p>
    „Ako to len môžete pochybovať! Ja to zakopem, zatvorím do — do — srdca,“ doložil, skoro
         so žiaľom. Bárs neutvoril si plán, ako bude postupovať, ale sa spustil úplne na slepé „bude
         ako bude“ — predsa sa mu zdá, že takýto koniec je neočakávaný. On mal akési temné tušenie,
         že táto záležitosť z iného kraja počne sa rozmotávať i cele ináč sa rozmotá. ,Ona to
         jednoducho presekla,‘ doložil s hnevom utajeným, ,a to sa preseknúť nedá.‘
   </p>
   <p>
    Ona teraz už otvorene pozrela mu do tváre, sprostená toho, čo ju do rozpakov uvádzalo.
         Vydýchla slobodno a s akýmsi pôžitkom pásla sa na jeho mukách.
   </p>
   <p>
    „Ja ako statočný človek hotový som dať satisfakciu. Žiadajte, čo chcete…“
   </p>
   <p>
    „Jediná satisfakcia tu môže byť tá, aby sa o tom nehovorilo už vôbec; ani pred druhými,
         ani konečne medzi nami. Vám konečne podmienka nebude ťažká,“ usmiala sa žartovne, „lebo
         mužom je mlčať ľahko.“
   </p>
   <p>
    „A priateľstvo?“ doložil hlasom stiesneným.
   </p>
   <p>
    „Priatelia buďme i naďalej, ako dosaváď. No, ruku na to!“ I energickým posunom podala mu
         ruku, ktorej on sotva sa dotkol.
   </p>
   <p>
    Malý Miloš díval sa z jedného na druhého akosi udivene, sťaby chcel preniknúť do toho,
         čo sa tu hovorilo. Keď si podali ruky, zatľapkal tučnými rukami a rozrehotal sa.
   </p>
   <p>
    Ondrej sa ho dotkol okom a zas sa odvrátil. Jemu tu, v tomto okamihu roztvoril sa nový
         svet, i udivene sa rozhliada po ňom. Zná on už určite, čo si on predstavoval pod
         „rozriešením“ otázky. Až tu, keď ona ju tak energicky skoncovala, uvedomil si dokonale
         svoje mysle. I teraz mu šepoce čosi nekonečne radostného: ,Toto je faloš, toto nemôže byť
         rozriešenie. Ona klame teba, možno i seba. Nemožno, aby ste sa takto rozišli…‘ Pohliadol na
         ňu pod vplyvom tejto myšlienky, i s neobyčajnou tvrdosťou muštroval jej oči. A v prsiach
         pocítil akýsi mocný úder, za ktorým srdce počalo s velikou silou búchať, že i ona sama
         musela ho počuť. Glgol, ale nasucho akosi, i tento glg ozval sa tuho v tejto tichosti. Jemu
         sa zdalo, že číta v jej očiach neistotu, že i v nich stálo, že je to faloš a nie
         rozriešenie. I to mu dalo taký silný úder v prsiach, od toho sa srdce toľme rozbúchalo. A
         zdanie sa pretvorilo a pevné presvedčenie, keď ona zviezla oči k zemi pod jeho plamenným
         pohľadom.
   </p>
   <p>
    „Veď je toto všetko nepravda,“ riekol on hlasom, v ktorom sa vlnilo citové rozbúrenie.
         „Darmo my budeme hovoriť, keď reč nenie úprimná. To, čo sa stalo tam,“ doložil hlbokým
         hlasom, „to bolo prirodzené, to prišlo, lebo muselo. Vyznám, že prišlo snáď prvej,
         následkom akýchsi okolností — ale, hovorím z presvedčenia, nebolo by nás minulo.“ Vydýchol
         zhlboka, uspokojený, že sprostil sa ťažkého bremena.
   </p>
   <p>
    Miloš sa zahľadel naňho, nesmierne ho zaujímali pohyby jeho úst. Vypäl sa tetke na lone
         a rozšíril rúčky proti „ujovi Tuájovi“. Mal úskočný plán, položiť mu dlánku na ústa, či
         ozaj i pod ňou sa tak budú hýbať. A možno, že sa mu zažiadalo chytiť ho zase za fúzy a
         skúšať, čo si ústa počnú. Ondrej pozrel naň bez účasti, i celkom mechanične vzal ho popod
         pazuchy. Ale ako ho chcel podniesť k sebe, pocítil náhle prekážku. Šatočky Milošove
         prichytili gombíkom riedky šavol, ktorý mala tetka na prsiach. Takto medzi ňou a Ondrejom
         musel stáť Miloš v povetrí, kým tetka šavol odmotala. Ondrej videl dobre, ako sa jej ruky
         trasú.
   </p>
   <p>
    Tetka, súc bez Miloša, oprela tvár do dlane a hľadela do zeme. Vyžadovalo sa veľa ducha,
         aby sa opanovala. Ondrej pozerá na ňu, čakajúc, že teraz padne slovo rozhodné.
   </p>
   <p>
    „Ja som už dávno žil pod vplyvom tohoto citu,“ pokračoval Ondrej, čakajúc nadarmo
         odpoveď od nej, „lenže nevedel som o ňom tak určite, ako viem teraz. Ba ešte včera nemal
         som o ňom tak jasného vedomia: až tam na schodoch svojím náhlym výbuchom ma upozornil, že
         jestvuje…“
   </p>
   <p>
    „A neklame vás?“ pýta sa ona, pozdvihnúc k nemu oči, ale zas ich spustiac.
   </p>
   <p>
    „Nech vám na to odpovie vaše srdce.“
   </p>
   <p>
    „Srdce musí sa podriadiť i rozumu,“ doložila ona vážne. „Menovite srdce, ktoré nemalo sa
         kedy rozmaznať. Hovorme teraz otvorene ako priatelia, i rozvážme vec. Veď, chvalabohu oba
         sme vo veku, kde by mal rozum prevládať.“ Tu sa zas usmiala tým svojím úsmevom, ktorý
         Ondreja dávno si už podmanil. „Ako si vy predstavujete, že skončí táto naša záležitosť?
         Rozumiem, v tom páde, ak by sme sa zhodli.“
   </p>
   <p>
    Pozrela naň, majúc hlavu o ruku opretú, vážne, i týmto pohľadom sledovala každý jeho
         pohyb, akoby sa ho snažila celého prehliadnuť, s tým búrnym chaosom myšlienok i citov. Lebo
         chaos nastal v ňom nesmierny po týchto nezvyklých otázkach.
   </p>
   <p>
    „Ako by sa mala skončiť,“ uvažoval Ondrej, akoby zhlboka odkiaľsi musel ťahať odpoveď.
         „Ja som sa úfal, že sa skončí tak, ako sa takéto záležitosti skončievajú. Manželstvo…“ A tu
         mu až napadlo, že jej neurobil patričný návrh, ako by sa bolo patrilo. „Ja myslím vážne na
         manželstvo i čosi mi hovorí, že by naše manželstvo bolo celkom šťastné. Pravda v tom páde,
         ak vy pristanete.“
   </p>
   <p>
    Teraz si konečne vydýchol, lebo riekol všetko, čo mal na srdci. On sa síce nazdával, že
         to vypadne trochu inakšie, sviatočnejšie. Ale čo robiť — keď vec tak znezrady pobrala sa
         takýmto smerom, skoro obchodníckym.
   </p>
   <p>
    „Ja vás týmto prosím o vašu ruku,“ doložil slávnostne, a oprel sa pohodlne v kresle, ako
         človek, ktorý skončil.
   </p>
   <p>
    „Ďakujem vám srdečne,“ odpovedala tetka, nemohúc zastrieť isté pohnutie. „Takéto
         nabídnutie som už neočakávala v živote. Naučila som sa na svoju slobodu i konečne obľúbila
         som ju. Má ona v sebe veľa ťažkého i smutného, ale z druhej strany i veľa nenahraditeľného,
         menovite, kto sa ju naučí oceniť. Ja vaše nabídnutie si vysoko vážim, tým viac, že pochodí
         od muža zrelého, ktorý by mohol urobiť po všestrannom uvážení. Kde ma ťahá srdce — to ste
         vy už prvej uhádli, keď ste sa odvolali naň. Srdce rozhodne je naklonené tomu.“
   </p>
   <p>
    Ondrej vydýchol s uľahčením. Jemu sa začalo činiť, že Šemická ide z druhej strany
         rozoberať jeho plán a odrazu mu ho vyvráti. Čo teraz počul, dávalo mu už skoro istotu, že
         vec vypadne priaznivo.
   </p>
   <p>
    „Teda rozum bude mať dačo proti tomu!“ Ozval sa on, skoro istý, že hlavná prekážka je
         prekročená. „Či by nebolo lepšie, keby sme rozum nechali, nech robí, čo chce? A zvlášte, ak
         má výhovorky len také, ktoré nemôžu prekaziť dôvody srdca?“
   </p>
   <p>
    „Práve že sme v takom veku, kde rozvaha, chvalabohu, mohla dozrieť — prečo by sme ju
         odložili nabok? Je až vábne skúmať vec i rozumom. Ak i ten pristane, budeme tým spokojnejší
         a istejší. A obísť rozum i jeho dôvody — my si to dovoliť ani nesmieme. To sa môže odpustiť
         mladým, ktorých unáša citové rozbúrenie a ktorí môžu týmto mocným citovým rozochvením
         pozdejšie, už v samom manželstve, zakryť následky svojej chyby, že sa neradili rozumu, ba
         nielen zakryť, ale i úplne ich prevládať. Bude i vám známo, že v manželstve, kde sú oba
         mladí, i najväčšie roztržky vyrovnajú sa ľahko a chytro. Láska — to jest mocný cit je
         vstave urovnať najväčšiu priepasť, ak i nie navždy, aspoň na istý čas. Preto myslím nieto
         tých „nešťastných“ manželstiev toľko, koľko by ich mohlo byť. Protivy sa poznenáhle
         vyrovnávajú, až konečne zmiznú.“
   </p>
   <p>
    Ondrej chápal dobre, čo asi ona hovorí, ale trochu ho to urážalo, že ona vidí samé
         mrákavy nad ich budúcnosťou. Neodpovedal nič. ,Nech sa vyhovorí, veď ona konečne privolí.
         Nech si má…‘
   </p>
   <p>
    „Nemusíme ísť za príkladmi ani toľme ďaleko,“ pokračuje ona. „Tu, v tomto dome tiež sa
         vyskytli otázky a už-už mala nastúpiť roztržka… Národné presvedčenie ženy bolo druhé než
         mužovo a unesení prvou láskou, jej prvým žiarom rozohriati, zabudli pomyslieť vopred na
         túto otázku. I teraz ešte panuje borba — i bohvie, ako sa skončí. Ak sa skončí uspokojive,
         ak neotrasie domáci pokoj a tichosť, to môžu ďakovať iba láske. Tá je dosiaľ tak mohutná,
         že núti jednu i druhú stranu k ústupčivosti. Nech nieto jej — bola by nevyhnutná roztržka…“
   </p>
   <p>
    „My predsa nemáme politické náhľady veľmi odchodné,“ poznamenal Ondrej. „I vôbec nemôžem
         pochopiť, ako môže politika sa medzi muža a ženu zamiešať.“
   </p>
   <p>
    „Ja som to spomenula iba ako príklad, že mladí môžu si konečne dovoliť i ten luxus, že
         sa neradia rozumu,“ odpovedala Šemická, hľadiac už Ondrejovi rovno do tváre. „My by sme si
         to nemohli dovoliť, lebo by sme to museli zaplatiť. Aby sme my nažívali šťastne, musí byť
         nielen citový súhlas medzi nami, ale i súhlas v najhlavnejších otázkach životných. Naše
         citové vlny nemôžu byť tak mocné, aby nás preniesli ponad veliké rozdiely v ponímaní
         života.“
   </p>
   <p>
    „Ja pochopujem svet tak, ako je,“ odpovedal Ondrej nevinne. „Ja si nejdem veľmi lámať
         nad ním hlavu. To sú farári, rechtori, profesori všakoví na to, aby o živote rozmýšľali. Ja
         život žijem, ale ho rozoberať nejdem. Ja som ako verklikár. On nosí svoj verklík, krúti
         rúčku a spokojí sa, keď mu nota ide. Nejde sa on trápiť, ako je to tam dnuka poskladané —
         na to je organár. Ja nemám bohvieaké nároky! Mať svoj kútik, v ktorom môžem žiť v
         spokojnosti, pri trápení a práci — to je môj celý ideál. Nech trvá, dokiaľ trvá — a keď
         olej dohorí, potom zhasnúť ako lampa. Kto ma z toho kútka nevyháňa, kto mi ho žičí, tomu
         som priateľ. A kto ho chce zdieľať dobrovoľne so mnou, kto sa s ním môže uspokojiť a chce —
         tu ho má, toho ľúbim. Ó,“ a hodil pritom rukou skoro zádumčivo, „život je dobrý učiteľ, zná
         dobre naučiť pokore. I ja som kedysi chcel od neho to i to, ale čit! naučil ma chcieť málo
         a spokojiť sa ešte s väčším málom. Keď si hlavu poprebíjaš, naučíš sa prikŕčať i pod
         vysokou povalou. Toto je môj životný názor,“ dokončil, usmievajúc sa skoro nežno a hľadiac
         jej do očí. „Nie som filozof a tak ani on nenie veľmi filozofický. Mne dostačí, môjmu
         duševnému uspôsobeniu. Keby som bol Alexander Veľký,
    <sup>
     [
     <a class="footnote" href="#ftn.id2590916" name="id2590916">
      120
     </a>
     ]
    </sup>
    mal by ho snáď inakší.“
   </p>
   <p>
    Pozdvihla k nemu oči, sťaby chcela vidieť, ako v tento čas vyzerá a tento pohľad
         spočinul na ňom dlho s akýmsi skúmavým udivením.
   </p>
   <p>
    „To nenie nič tak celkom nového, čo vy hovoríte. Možno je to skromnosť akási strojená,
         za ktorou sa skrýva iné.“
   </p>
   <p>
    „A čo?“ doložil živo.
   </p>
   <p>
    „Napríklad urazená ctižiadosť,“ odpovedala významne.
   </p>
   <p>
    „Áno, mal som ctižiadosť i hodne ctižiadosti,“ doložil pevne i akosi hrdo. „Ale tá nikdy
         nesiahala za humná domu nášho. Tá sa rozprestierala na moju dedinu, v ktorej som sa
         narodil, ktorej som chcel byť užitočným. Ale táto ctižiadosť behom času sa prevrhla a
         rozmrvila na kúsky. Zostal z nej obláčik, malý obláčik — ale bolo ho dosť, aby na roky a
         roky zatienil moje blaho.“ Hovoril to síce chladno, ale jej inštinkt hádal, že každá
         chvíľka tohto chladu bola vykúpená dňami i mesiaci takého boja.
   </p>
   <p>
    „To je vlastne interesantné!“ zvolala ona živo, snáď zabudnúc, z čoho vlastne vyšli. „Či
         smiem znať dačo bližšieho?“
   </p>
   <p>
    „Na každý pád musíte i toto znať,“ riekol odhodlane, „prvej, než sa rozhodnete. Bárs sa
         môžem báť, že mohlo by mi to škodiť pri vašom rozhodovaní. Ja som ľúbil dievča dedinské —
         dcéru nášho komorníka. Ona mojej láske nerozumela a moja matka sa jej naľakala. Dosť na
         tom, láska moja skončila sa sklamaním. Dievča sa vydalo za človeka ničomného. Moja čistá
         láska podľahla pred jeho hrubým, náruživým násilníctvom.“
   </p>
   <p>
    „A žije ona ešte, tá žena?“ pýta sa ona.
   </p>
   <p>
    „Áno, v Kvietoviciach. Je moja komornica,“ doložil trpko. „On ju zas opustil s hŕbou
         drobných detí. Zahynula by bez mojej pomoci.“ A keď toto dopovedal, zdalo sa mu, že čosi
         dôležitého vynechal. I doložil skoro: „Ubezpečujem vás, že moja pomoc je cele, cele
         bezžistná. Minulosť je u mňa zabudnutá — nezostalo po nej ani jedného znaku, okrem čírej
         rozpomienky…“
   </p>
   <p>
    „Verím vám,“ ozvala sa krátko.
   </p>
   <p>
    „A druhé nič nemám čo povedať“, dokončil on, hľadiac na ňu pevne ako prvej. „Nemám čo
         odokrývať, lebo žijem život tak jednoduchý, že každému je zjavný. Nieto v ňom záhad a boh
         sám vie akých krútňav. Mohlo by sa naň napísať: život skromného človeka. A takýto človek
         stojí pred vami a prosí vás, aby ste s ním spojili tok svojho života, aby tak naďalej
         tiekli oba jedným jediným korytom, kým — kým sa nestratia v mori večnosti…“
   </p>
   <p>
    Šemická pozerá naň s pohnutím. Každé jeho slovo zarezáva sa jej do srdca, i zanecháva na
         ňom ranu. Keď dokončil, skočili jej slzy do očú, sama by nevedela udať pre ktorú príčinu.
   </p>
   <p>
    „Vy hovoríte skromne,“ ozvala sa, keď trochu stvrdla, „ale mne sa to vidí akosi činené,
         snáď vyrátané. Vy ste naozajstný orátor; vidíte, ja som bola pohnutá k slzám. Prečo ste tak
         dlho mlčali? Veď ja som myslela, že vy neviete prehovoriť.“
   </p>
   <p>
    „Verte mi, i mne sa to vidí, že je akosi neprirodzené — ale nie vyrátané, nie!“ doložil
         vážne a energicky. „Nadprirodzené je to, keď sám nevieš, kde sa to v tebe berie. Veď
         nemyslite, že ja som sa pripravoval na tento rozhovor! Ani som netušil, čo ja tu všetko
         vykrámim pred vami. A teraz ma samého prekvapuje toľkoto súvislých slov. Tak vari pochodila
         oslica Balámova, keď jej moc vyššia rozviazala jazyk.“
    <sup>
     [
     <a class="footnote" href="#ftn.id2591082" name="id2591082">
      121
     </a>
     ]
    </sup>
    Usmiala sa, bola náchylná neveriť mu, čo to hovorí, ale zas jeho úprimné oči ju
         odzbrojovali.
   </p>
   <p>
    ,Už som jeho,‘ zoznávala sama sebe a akýsi sladký mrázik prebehol ju po kostiach.
   </p>
   <p>
    „Ja preto som zaviedla tento rozhovor, aby sme sa naučili rozumieť jeden druhému. Je to
         akoby skúška, či sa nám to podarí. Lebo nás to bude stáť viacej práce, než mladých. I vy, i
         ja sme povahy zaokrúhlené, ktoré sa nerady podriaďujú požiadavkám vzájomných ústupkov. Čoho
         sme sa dosiaľ dotkli, myslím, v tom by bol súhlas, aspoň by nebolo nápadných rozdielov. Ja
         zvoľujem, ak vy mi túto žiadosť o dva mesiace budete opakovať. To je i pre vás dobre;
         vyskúste, komu svoje srdce darúvate…“
   </p>
   <p>
    Ondrej zložil malého Miloša na stôl a z prudkosti, s ktorou opustil kreslo, mohlo by sa
         súdiť, že mal úmysel čosi neodkladného urobiť. Ale odloženie dieťaťa na stôl a pozor naň,
         aby nepadlo, i jeho pohľad nevinný a akosi vnímavý — to všetko ho zrazilo z cesty. Usmejúc
         sa, poznamenal: „Závdavok ste mi ostali dlžná.“
   </p>
   <p>
    „A na schodoch?“ pýta sa ona. „My sme sa vyrovnali.“
   </p>
   <p>
    V dôvernom rozhovore strávili zbývajúci čas do večera, kým sa nevrátil Huba. Čo medzi
         sebou uzavreli, zostalo predbežne tajomstvom.
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2589668" name="ftn.id2589668">
        115
       </a>
       ]
      </sup>
      <span class="emphasis">
       <em>
        konfidenciálny
       </em>
      </span>
      — tajnostkársky
     </p>
    </div>
    <div class="footnote">
     <p>
      <sup>
       [
       <a class="para" href="#id2589876" name="ftn.id2589876">
        116
       </a>
       ]
      </sup>
      <span class="emphasis">
       <em>
        exces
       </em>
      </span>
      (z lat.) — nemiernosť, výtržnosť, priestupok
     </p>
    </div>
    <div class="footnote">
     <p>
      <sup>
       [
       <a class="para" href="#id2589901" name="ftn.id2589901">
        117
       </a>
       ]
      </sup>
      v knihe je tlačová chyba, zrejme vynechaná časť textu
     </p>
    </div>
    <div class="footnote">
     <p>
      <sup>
       [
       <a class="para" href="#id2589916" name="ftn.id2589916">
        118
       </a>
       ]
      </sup>
      Poznámka Zlatého fondu: V tomto odseku je tlačová chyba.
     </p>
    </div>
    <div class="footnote">
     <p>
      <sup>
       [
       <a class="para" href="#id2590099" name="ftn.id2590099">
        119
       </a>
       ]
      </sup>
      <span class="emphasis">
       <em>
        Fene gyerek
       </em>
      </span>
      (maď.) — čertovský chlapík
     </p>
    </div>
    <div class="footnote">
     <p>
      <sup>
       [
       <a class="para" href="#id2590916" name="ftn.id2590916">
        120
       </a>
       ]
      </sup>
      <span class="emphasis">
       <em>
        Alexander Veľký
       </em>
      </span>
      — (356 — 323 pred n. l.), macedónsky kráľ,
               staroveký dobyvateľ sveta
     </p>
    </div>
    <div class="footnote">
     <p>
      <sup>
       [
       <a class="para" href="#id2591082" name="ftn.id2591082">
        121
       </a>
       ]
      </sup>
      <span class="emphasis">
       <em>
        Tak vari pochodila oslica Balámova, keď jej moc vyššia rozviazala
                  jazyk
       </em>
      </span>
      — narážka na biblický príbeh, podľa ktorého oslica vyčítala
               Balámovi, že ju bije (Starý zákon)
     </p>
    </div>
   </div>
  </div>
 </body>
</html>
