<html>
 <body>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2523192">
       </a>
       1
      </h2>
     </div>
    </div>
   </div>
   <p>
   </p>
   <p>
   </p>
   <p>
    Nemyslím, že mu kedy prišlo na um, že by sa bolo treba oženiť. Ono nieto ani veľmi času
         myslieť na také pletky a vôbec rozmýšľať. Hlušíš, brate, celý rok v tej čiernej zemi —
         vlastne horký zemi: v živej, živučičkej skale. Tu v poli, tu na svojom, tu zase na
         ,nadnici‘, alebo lepšie ,žurnáte‘, t. j. nádenníčiš. Nuž nesladí sa veru mrhať drahý čas
         daromným snením a prázdnymi dumami. A menovite keď prídu isté roky a srdce usadí sa ako
         vyvreté víno. A večerom? Eh, brate, prídeš domov, o večeru ani veľmi nestojíš. Vložíš dačo
         do úst, prežehnáš sa, preporučíš sa bohu i svojmu mocnému ,zapovjedniku‘ (patrónovi) sv.
         Petrovi, vyvalíš sa do kúta i odpočívaš do zory…
   </p>
   <p>
    To je život nášho Petra Kolića!
   </p>
   <p>
    Starý Ilija, otec Petrov nemôž’ sa povedať, že by bol toľme chudobný. Má čosi poľa
         svojho, vlastného i vyrobeného v súce, úrodné vinice. Ostatok poľa má v úžitku od svojho
         ,gospodara i parona‘ (gazdu), šora Mateho
    <sup>
     [
     <a class="footnote" href="#ftn.id2523250" name="id2523250">
      1
     </a>
     ]
    </sup>
    Ivinho. Šor Mate Ivin je veľký ,pošidenat‘ (statkár), má všetkých vecí dostatok
         a poľa, že sám nevie, koľko. On mu dal teda pole, Ilija priložil naň ruky: vyrobil,
         vykolčoval, vybral kamenie čo hrubšie a vysadil viničom. Na ,intráde‘ (úrode) sa delia a
         síce spravodlivo na štvoro: Troje ťahá Ilija a jedno gospodar šor Mate Ivin. (Lepšie dačo,
         ako nič.) Ten istý pomer panoval i medzi otcom Ilijovým, nebohým Petrom a otcom šora
         Mateho, nebohým Ivanom. Ba keby sme začali vyhľadávať staré ,konty‘ (písma), iste by sme
         našli i do piateho kolena v starobylosti, že totiž predkovia šora Mateho boli gospodari a
         Iliju ich ,kmeti‘,
    <sup>
     [
     <a class="footnote" href="#ftn.id2523284" name="id2523284">
      2
     </a>
     ]
    </sup>
    alebo, ako sa sami zovú, ,težaci‘. Preto v dome Ilijovom o biede sa nemôž’
         hovoriť. Vždy bolo dostatok vína i ,ulja‘ (oleja) — a druhé veci: pšenica, strova a iné —
         to sa kúpilo na borg a zaplatilo o Všechsvätých z odpredanej intrády. Bieda sa uňho
         neusalašila ani vtedy, keď sa začala rozmnožovať ,fameja‘ (rodina). Ako dorastali deti, tak
         ich priberal do roboty a priberal i poľa od šora Mateho: koľko prejedlo, toľko prisporilo k
         intráde každé. A tie, čo boli cele malé — tie sa nemôžu ,kontať‘ (do povahy brať). Čo
         potrebuje taký malý škrekľúň? Vrabec na krídle unesie, čo potrebuje!
   </p>
   <p>
    Ilijovi preto nejde hlava oplešivieť! Hľadí hrdo na svoju Jelu. Hotuje napríklad večeru
         a okolo nej šantujú hladné detváky. Jedno má v ruke kus ,turte‘ (bochníka), druhé poskakuje
         na jednej nohe, čakajúc, kým sa vo veľkom hrnci zabarí šťavnaté ,zelje‘ (kapusta). Iné sa
         jej drží sukne a ukazuje materi zabitého ,kosića‘ (čvíkotu), ktorého otec vo viniciach
         chytil a deťom doniesol. Každé má čo povedať materi, požalovať sa alebo pochváliť. A ona
         medzi nimi sťa kvočka, ktorá hneď z jari vyvedie kŕdeľ kuriat a o každé matersky pečuje.
   </p>
   <p>
    Jela je bez otázky ženská ,vriedna‘,
    <sup>
     [
     <a class="footnote" href="#ftn.id2523338" name="id2523338">
      3
     </a>
     ]
    </sup>
    t. j. súca, robotná, gazdovlivá. Preto, že má kŕdeľ detí, ona sa neodtiahne od
         žiadnej roboty, čo pripadne na ňu. A predsa koľko potrebuje toľká pätora na seba i do seba!
         Nechová ich síce pečenými bažantmi, ani neoblieka v šarlát a kment — ale tiež ich nemorí
         hladom (vidno im i na tvárach!) a konečne nahé nechodia ani v lete. Len koľko sa nazbiera
         ,biankarije‘ (bielizne), keď každý týždeň im premení košeľu! A to všetko vláčiť zabarené na
         more! Iná gazdiná ju môže dovliecť na jednom somáriku. Ona musí zajať somárov aspoň dvoch,
         alebo plane
    <sup>
     [
     <a class="footnote" href="#ftn.id2523370" name="id2523370">
      4
     </a>
     ]
    </sup>
    ,mazge‘ (mulice).
   </p>
   <p>
    „Ah, jadna ti je svaka majka!“ (úbohá je každá mať), vzdychne i ona neraz, menovite keď
         ju dajedno mnoho trápi a ,mortifika‘.
    <sup>
     [
     <a class="footnote" href="#ftn.id2523386" name="id2523386">
      5
     </a>
     ]
    </sup>
    Ale verte, i to vzdychá viac z obyčaje, že čuje i druhé ženy tak vzdychať — než
         z hlbokého presvedčenia.
   </p>
   <p>
    Ilija ešte najviac ,vidi muke‘,
    <sup>
     [
     <a class="footnote" href="#ftn.id2523405" name="id2523405">
      6
     </a>
     ]
    </sup>
    kam to poukladať na noc…
   </p>
   <p>
    Býva v kući
    <sup>
     [
     <a class="footnote" href="#ftn.id2523420" name="id2523420">
      7
     </a>
     ]
    </sup>
    otcovskej a starootcovskej. Vystavená je z holého kamenia, rukou neumelou.
         Špáry zdnuka zapackané sú maltou. I krov po tunajšej težackej móde: na laty poprekladané
         tenké tľapky z kameňa. Aby pomedzi ne neprebíjala ,bura‘ (severák), alebo ,jugo‘ s dažďom,
         Ilija sám zapackal krov maltou, vyhladil ho i vybielil skutočne dôkladne vápnom. V kući od
         tých čias naozaj býva ako v škatuli: ani kvapky dnu neprebije!
   </p>
   <p>
    Ináč kuća nenie rozparcelovaná dnukajšími stenami na bohviekoľko ,prostorijí‘ a
         izbičiek. Pozostáva z jedného jediného priestoru. Ten tvorí: salón, spálňu, pitvor,
         kuchyňu, komoru, ba i pivnicu, a všetko v jednom kuse. Odo dverí vľavo vyjdeš na pódium,
         stlčené z dosák. Na ňom sú dve postele, vlastne matere všetkých postelí: tak sú
         priestranné. Jedna pre rodičov a najdrobnejší drobizg, ktorý bol vysúdený mladším bratom z
         kolísky, druhá pre tých stredných a väčších. Postele tiež nespravili ,meštri od zanata‘, t.
         j. diplomovaní stolári: sám Ilija vlastnoručne. Na dva ,kavalete‘ (kobyliny) preložil
         dosky, na tie slamený strožak: a posteľ, že ,veramente‘
    <sup>
     [
     <a class="footnote" href="#ftn.id2523471" name="id2523471">
      8
     </a>
     ]
    </sup>
    ani ,kraljević Marko‘
    <sup>
     [
     <a class="footnote" href="#ftn.id2523481" name="id2523481">
      9
     </a>
     ]
    </sup>
    nespával na lepšej. Ostatok kuče nenie forštovaný ani mozaikou, ani dubovými
         forštami, ani doskami, ba ani len dilami; nenie zemou a hlinou pobíjaný, pozarovnávaný,
         vymazaný ako v našich chalupách… tu je podlaha z čistého, živého kameňa, povrchne
         vyrovnaná. Noha sa potkne tu o hrboľ, tu zas zapadne do jamy. Eh, obyčaj, brate, obyčaj!
         Všetko sa naučíš.
   </p>
   <p>
    Tento priestor je zaujatý všeličím. Nájdeš tu truhlice, kasničky. Po stenách rozvešané
         šaty i ,mišine‘, mechy, v ktorých sa mušt i víno, i olej prenáša; cez zimu dva - tri
         ,pršuty‘ — šunky vyúdené. Iste i stolu čosi podobného, iba že to nemá kde zastať isto a
         bezpečne, keď je spodok hrboľatý. Najviac priestoru zaujímajú sudiská. Prostredný, dosť
         objemný, je načapovaný. Pod pipňou je misa — ale neodkvapkáva do nej nič. A na sudoch je
         povykladané a povešané ostatok šatstva i ,pokućstva‘ — náradia.
   </p>
   <p>
    Odo dverí vpravo, vis-a-vis posteliam, bolo vystavené ohnisko. Ale horký vystavené, keď
         siaha sotva do členka: ale je priestranné. Okolo ,vatry‘ môže sa tu poľahky zmestiť celá
         ,fameja‘. Posadať tu na vysoké kamene, tu na lavicu a stolce. Ba i kumovi Tomemu
    <sup>
     [
     <a class="footnote" href="#ftn.id2523525" name="id2523525">
      10
     </a>
     ]
    </sup>
    ostane miesta, ktorý býva v susedstve a prichádza dlhé zimné večery ,sprovest‘
    <sup>
     [
     <a class="footnote" href="#ftn.id2506361" name="id2506361">
      11
     </a>
     ]
    </sup>
    u kuma Iliju. Pri malých ,lulách‘, fajočkách, tak krásne sa to spomínajú staré
         dobré časy! ,Dičurina‘
    <sup>
     [
     <a class="footnote" href="#ftn.id2506375" name="id2506375">
      12
     </a>
     ]
    </sup>
    medzitým môže odfukovať v posteli, pomiešaná sťa makaróny na mise jedno cez
         druhé, pod teplými ,sukancami‘ — kobercami.
   </p>
   <p>
    ,Nie je ani slušno, ani svedčno, aby takto boli na jednej hŕbe,‘ pomyslel si raz Ilija,
         totiž tie deti. Dvoje dievčat, Katicu i Jelislavu, keď ,ulizli‘ do pätnásteho, t. j. roku,
         poslal do služby. Doma zostali samí chlapci, siedmi dľa počtu, okrem najstaršieho Petra a
         Ivana. Jeden chlapec a jedno dievča v útlom veku ,otišli u raj‘.
    <sup>
     [
     <a class="footnote" href="#ftn.id2506404" name="id2506404">
      13
     </a>
     ]
    </sup>
   </p>
   <p>
    Aby najstarší mali ,svoj komot‘ a nemuseli sa tisnúť s malými v jednej posteli, Ilija
         skasíroval spomenuté ohnisko. Spravil dva kavalety, preložil na ne dosky — i posteľ hotová.
   </p>
   <p>
    „Vy dvaja budete tu spávať,“ nariadil otec, „aby vás tí druhí nekopali.“
   </p>
   <p>
    „Ďakujeme pekne, čaće,“ vraví Petar i za Ivana s hlbokou vďakou.
   </p>
   <p>
    „Ništa, synko, ništa,“
    <sup>
     [
     <a class="footnote" href="#ftn.id2506437" name="id2506437">
      14
     </a>
     ]
    </sup>
    odmieta otec vďaky.
   </p>
   <p>
    Jar sa bola práve otvorila — nebolo ťažko umiestiť ohnisko. Spravili ho jednoducho predo
         dvere.
   </p>
   <p>
    Ale starý Ilija pamätal i na zimu. Konca kuće je strmý breh, Ilija s dvoma synmi dali sa
         doň ,maškinami‘ — čakanmi. Stará Jele sa len čuduje, čo si to zas tí traja ,stavili u glavu‘.
    <sup>
     [
     <a class="footnote" href="#ftn.id2506466" name="id2506466">
      15
     </a>
     ]
    </sup>
    Či idú otvoriť baňu na kamenie, alebo práve — bože odpusť hriechy! — hľadajú
         ,cekíny‘ (dukáty)… Iba keď stvorili priestor štyri kroky dlhý a tri široký a začali na ňom
         vyťahovať múry.
   </p>
   <p>
    „Aboj meni!“ zvolala. „Vari dom!“
   </p>
   <p>
    „Nie dom, Jele moja,“ odpovedá muž vážne, „ale kuchyňa.“
   </p>
   <p>
    I skutočne múry pokryli dachom a pred samou ,jematvou‘ (oberačkou), keď začínajú nocou
         poťahovať studenejšie vetríky, vystavili priestranné ohnisko.
   </p>
   <p>
    Konečne cez leto ,neprofitali‘
    <sup>
     [
     <a class="footnote" href="#ftn.id2506505" name="id2506505">
      16
     </a>
     ]
    </sup>
    veľmi Petar a Ivan, že majú osobitnú posteľ. Spávajú najviac ,u gori‘,
    <sup>
     [
     <a class="footnote" href="#ftn.id2506518" name="id2506518">
      17
     </a>
     ]
    </sup>
    pasúc mule a somáre i strážiac do samej jematvy vinice. A keď neboli v poli,
         utiahol sa každý ,u chlad‘,
    <sup>
     [
     <a class="footnote" href="#ftn.id2506532" name="id2506532">
      18
     </a>
     ]
    </sup>
    lebo v izbe je letom veľká horúčava. Dvorec je i tak obohnatý ,gomilou‘ —
         múranou ohradou, vysokou a masívnou, sťa dáka ,tvrďava‘ starobylého bána.
    <sup>
     [
     <a class="footnote" href="#ftn.id2506547" name="id2506547">
      19
     </a>
     ]
    </sup>
    Tu sa spí lepšie, iba že komárci nespia, ale doďobajú ,krščanina‘, že vstane s
         tvárou napuchnutou.
   </p>
   <p>
    Takýto hľa život viedol náš Petar. Odobrali ho k marine a keď vyslúžil, vrátil sa verne
         k otcovi. Šuhaj bol driečny, postavy materinej, širokoplecí so šijou ani mladý junec,
         počernou tvárou a krásnymi fúzmi. Keď išiel poľom alebo dedinou, obzrela ho každá dievka.
         Možno si pomyslela: ,Ovaj Petar je ljusak, propia ljusak‘ (tento Petar je driečny, naozaj
         driečny). Daktorá možno i nahlas vyslovila túto chválu. Menovite ,Katica izpod crikve‘
         (niže kostola) — ona, ona už dávno myslí naňho… Ale Petar nedáva nič na také ,komplimenty‘.
   </p>
   <p>
    Ilijovi neraz sa zvráskalo čelo od ťažkého ,pensíra‘ (starosti): čo si počne, ak sa
         Petar bude chcieť oženiť? ,Kuća je vonkoncom tesná — ledva sa do nej my vpraceme: a tu
         posteľ, truhla, kasne…‘ I rozložil si vec takto v svojej hlave. Spraví z dosák priehradu,
         zatvorí do nej bývalé ohnisko: čo treba lepšej chyže? ,Bude trochu tesno, ale čo si počneš?
         Kuća sa nedá roztisnúť: nepustia múry!…‘ Bolo mu hneď ľahšie i pokojne čaká, kedy mu syn
         príde s novinou.
   </p>
   <p>
    Prišiel i Ivan ,pod levu‘ (asentírku), vyslúžil svoje štyri roky v Pole
    <sup>
     [
     <a class="footnote" href="#ftn.id2506609" name="id2506609">
      20
     </a>
     ]
    </sup>
    i vrátil sa domov. I zase len boli v svojom kúte. Ibaže Ivan nedržal sa veľmi
         domu. Večery trávi s mládenci. Musí byť na každej muzike, má sa tuho okolo dievčat, ale ani
         jednej ešte nezadal sľub.
   </p>
   <p>
    Prešli Vianoce, fašiangy i skoro celý pôst. V nedeľu ,od palme‘ (Kvetnú) stál Petar na
         dvorci pred ,crikvou‘ (kostolom), čakajúc ,dozvon‘
    <sup>
     [
     <a class="footnote" href="#ftn.id2506639" name="id2506639">
      21
     </a>
     ]
    </sup>
    na veľkú omšu. Stojí tu temer celá dedina, každý s ratolesťou olivovou v ruke.
         Keď zaznel ,dozvon‘ a na ulici sa objavil šor ,kurát‘ (plebán), začalo sa to všetko trúsiť
         dnuka. On opretý ,o crikvu‘ pozerá svet, ako defiluje pred ním. Staré ženičky s nábožnými
         stonmi a ružencom medzi prsty, nevesty a dievky s knižočkami a poburujúcimi pohľadmi vpravo
         i ľavo. Na hlave nesú čierny čipkovaný závoj; spod neho sa to dobre, zákernícky môže
         pozerať…
   </p>
   <p>
    Petar práve rozmýšľa, že celý Veľký týždeň nebude z roboty nič. Musí vstúpiť do légie,
         ktorá sa organizuje z vojenských vyslúžencov ku stráži sv. hrobu. Teší ho to veľmi; nie
         preto, že bude paradírovať v mornárskej uniforme a s puškou — (nemá pred kým!) —, ale že
         preukáže česť hrobu Spasiteľovmu. A tu — ktože je toto? Prechodí popri ňom — áno, to je
         Zubićova Jova!
    <sup>
     [
     <a class="footnote" href="#ftn.id2506673" name="id2506673">
      22
     </a>
     ]
    </sup>
    Musel, a čo ako nechcel popásť oči na jej stepilej kráse. Nesie sa driečne sťa
         nádherná palma. Len chvíľa a už zmizla v dverách chrámových…
   </p>
   <p>
    On, nevediac vlastne čo robí, pustil sa za ňou. Pretisol sa hustým zástupom žien k
         bočnému oltáru sv. Roka, kde pokľakol. Modlí sa roztržite. Modlitbou sa snujú podivné
         myšlienky, a v nich sa nábožnosť zaputnáva a nemôže ani o krok ďalej. Vľavo belie sa mu
         biele líce Jovino. Keď pozdvihne hlavu a hľadí tým čiernym okom na hlavný oltár — tu Petar
         zabúda, kde prestal v modlitbe a hľadí, hľadí plný obdivu. Jemu sa zdá, že takého čuda ešte
         nikdy nikde nevidel…
   </p>
   <p>
    ,A ja sa oberám svetskými myšlienkami,‘ horší sa na seba, bijúc sa mocne v preplnenú
         hruď. ,Či som ja človek hriešny — márny červík! A predsa nikdy, nikdy takto krásne v tomto
         kostole nebolo. Nikdy, čo ja pamätám.‘
   </p>
   <p>
    Všetko sa mu zdalo akosi slávne. I obleky, i tí speváci, čo sa toľme namáhajú. Ba i hlas Jakova
    <sup>
     [
     <a class="footnote" href="#ftn.id2506720" name="id2506720">
      23
     </a>
     ]
    </sup>
    Vickovho je dnes slávny, a nie tak mekavý ako obyčajne. I koruna na hlave Matky
         Božej, bárs je čiernym fáteľom zakrytá, skveje sa akosi skvostnejšie…
   </p>
   <p>
    Keď sa funkcia
    <sup>
     [
     <a class="footnote" href="#ftn.id2506739" name="id2506739">
      24
     </a>
     ]
    </sup>
    skončila — bolo poludnie a po pliacku hreje jasné slniečko; po funkcii spopadla
         Petra naliehavá túžba vyjsť čím skôr z kostola. Mnoho sa naboril, kým ho oblial vonkajší
         čistý, teplý vzduch a jasné svetlo slnca. A spred kostola nejde domov, ale čaká, čaká.
         Vyhrnuli sa i ženy a skupinami štebocúc idú pomedzi chlapov, vlastne mládencov. Zhovárajú
         sa, ako čo by si mali neviemčo vážneho zdeliť — a ono je to všetko len aby ukázali chlapom,
         že im na nich nezáleží.
   </p>
   <p>
    Vyšla i Jova Zubićova s ,rodicou‘ (sesternicou) Milkou. Petar uprel pohľad na
         podlhovastú Jovinu tvár. Našiel na nej tie veľké oči, ktoré ešte nepozreli naň a už ho
         ranili — a malé ústa. Zbledol ako stena, dych mu zasekol, až prsia idú puknúť, preplnené
         vzbúrenými citmi. Ona pozrela naň, vľúdne, milo, akoby sa mu prihovárala — aspoň on badá,
         že by sa mu chcela prihovoriť — a ide rýchlym krokom a so sklopeným zrakom cez ulicu očí,
         na ňu zvedavo obrátených.
   </p>
   <p>
    Sotva prešla, začali sa poznámky.
   </p>
   <p>
    „Ľaľa, ako sa popravila!“
   </p>
   <p>
    „Eh, bola na panskom chlebe!“
   </p>
   <p>
    „I opeknela!“
   </p>
   <p>
    „Vyobliekala sa ako konteša.“
    <sup>
     [
     <a class="footnote" href="#ftn.id2506791" name="id2506791">
      25
     </a>
     ]
    </sup>
   </p>
   <p>
    „Veru mnoho slávy do palácu Zubićovho.“
   </p>
   <p>
    I všetky narážky i poznámky vzťahovali sa na chudobu Zubića a na jej nádheru.
   </p>
   <p>
    Zubić nenie obľúbený v dedine. Býva na nižnom konci. Neukáže sa nikdy na ,piaci‘
         (námestí), ani v krčme, ba prestal i do kostola chodiť. A to všetko, že sa mu žena zabila.
         Jedni hovoria, že opitá padla na hŕbu kamenia a zostala mŕtva na mieste. Iní zase vynašli
         iné. To ho vôbec prinútilo bočiť od sveta.
   </p>
   <p>
    Jova, keď podrástla, tiež sa necítila dobre doma. Odišla do služby na druhý ostrov a od
         tých čias tam slúži po kupeckých a panských domoch. Otec vari ani veľmi o ňu nestojí.
         Najviac sa starie o ňu amia Ursa, mať Milkina, vydatá za Dujeho
    <sup>
     [
     <a class="footnote" href="#ftn.id2506837" name="id2506837">
      26
     </a>
     ]
    </sup>
    Odrića: vlastná sestra nebohej Zubiky. Jova i teraz zložila sa u ,amie‘ (tety)
         Ursy, príduc do dediny rodnej stráviť veľkonočné slávnosti.
   </p>
   <p>
    Petrovi sa zachmúrila tvár, keď počul poznámky o Jove.
   </p>
   <p>
    „A či ste vy kresťania?“ chcel už zahrmieť na nich a menovite na brata Nika, parobka už
         na mieste, ktorý sa rehotal s akýmsi hlúpym pôžitkom na tých surovostiach. Ale si rozvážil,
         že by sa iba všetko zhoršilo. Odišiel domov hlboko dojatý. Bolo mu tak, že by najradšej
         vykríkol, až by sa skaly triasli. Všetkého mu bolo akosi ľúto; i celý dosavádny život,
         ozaj, akýsi pustý, žalostný: len zaplakať nad ním…
   </p>
   <p>
    Po večierni zas postál pred kostolom. Prešla popri ňom, i zase pozrela naň. To ho veľmi
         zadivilo: veď nezbadal, že by na druhého bola pozrela. Čo to znamená? Všakovak rozmýšľa,
         všakovak si vysvetľuje.
   </p>
   <p>
    Nemôže sa premôcť — ide za ňou, obďaleč. Neutekajú pred ním, mohol by sa k nim
         jednoducho pripojiť a odprevadiť k domu: ale nemôže. Tých desať krokov, ktorými zaostal,
         zdá sa mu nedobytnou hradbou. A konečne jemu dostačí hľadieť na jej báječnú chôdzu, na
         strojnú postavu, čuť úlomky jej slov a dýchať vzduch, ktorý dýcha ona.
   </p>
   <p>
    Keď sa zvrátili do dvorca Odrićovho, Jovine oči zadivene sa stretli s jeho pohľadom
         rozpáleným. Podvihol červenú čiapočku s čiernymi strapcami a chcel pozdraviť: ale slovo mu
         prischlo v hrdle a zamrelo na perách. Zronený vyšiel hore dedinou až na vŕštek, skadiaľ sa
         vidí biela dedina, zelené vinice, šedé háje olivové, ktoré stoja akosi dumno, obliate
         jasným slnkom. Z piace zaznieva pokrik mládencov, ktorí neberúc ohľad na nedeľu, dali sa do
         hry ,na balón‘ (loptu).
   </p>
   <p>
    Zišiel i on na piacu, i hľadí na pestrý život, ktorý panuje na nej. Mládenci, ba i
         ženáči, rozdelení na dva tábory, bijú loptu, lenže nie drúkom, ale dlaňou. Lopta lieta
         mohutným oblúkom z jedného konca piace na druhý. Petar je chýrny hráč, keď lopta naň letí,
         podberie ju šikovne a pošle až hen dakedy do dvorcov. Ale dnes hľadí bez záujmu na zhon
         hráčov. Ako postavy okolo balónu motajú a hádžu sa sem a tam: tak sa jemu motajú v hlave
         všakové neobyčajné myšlienky.
   </p>
   <p>
    Na mrkaní pobral sa domov. Sediac pri ohnisku, rozmýšľa a vždy sa mu vracia myšlienka:
         ,Panebože, čo je toto — čo je? Čo sa to porobilo!‘ Hľadá odpoveď okolo seba, nad sebou —
         všetko hluché, tiché. Iba z ,buška‘ (hôrky), ktorý sa rozkladá na blízkej stráni, dolieha
         sladký tlkot slávika. Divne sa dotkýna srdca Petrovho — sťaby ho chcel naladiť k piesni
         víťaznej…
   </p>
   <p>
    Celú noc nezažmúril oka.
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2523250" name="ftn.id2523250">
        1
       </a>
       ]
      </sup>
      <span class="emphasis">
       <em>
        Mate
       </em>
      </span>
      — Matej
     </p>
    </div>
    <div class="footnote">
     <p>
      <sup>
       [
       <a class="para" href="#id2523284" name="ftn.id2523284">
        2
       </a>
       ]
      </sup>
      <span class="emphasis">
       <em>
        kmet…, težak
       </em>
      </span>
      (chorv.) — nádenník, želiar
     </p>
    </div>
    <div class="footnote">
     <p>
      <sup>
       [
       <a class="para" href="#id2523338" name="ftn.id2523338">
        3
       </a>
       ]
      </sup>
      <span class="emphasis">
       <em>
        vriedan
       </em>
      </span>
      (chorv.) — usilovný
     </p>
    </div>
    <div class="footnote">
     <p>
      <sup>
       [
       <a class="para" href="#id2523370" name="ftn.id2523370">
        4
       </a>
       ]
      </sup>
      <span class="emphasis">
       <em>
        plane
       </em>
      </span>
      (lat.) — veru
     </p>
    </div>
    <div class="footnote">
     <p>
      <sup>
       [
       <a class="para" href="#id2523386" name="ftn.id2523386">
        5
       </a>
       ]
      </sup>
      <span class="emphasis">
       <em>
        mortifikati
       </em>
      </span>
      (z tal.) — trápiť, umárať
     </p>
    </div>
    <div class="footnote">
     <p>
      <sup>
       [
       <a class="para" href="#id2523405" name="ftn.id2523405">
        6
       </a>
       ]
      </sup>
      <span class="emphasis">
       <em>
        vidi muke
       </em>
      </span>
      (chorv.) — o to sa stará, trápi
     </p>
    </div>
    <div class="footnote">
     <p>
      <sup>
       [
       <a class="para" href="#id2523420" name="ftn.id2523420">
        7
       </a>
       ]
      </sup>
      <span class="emphasis">
       <em>
        kuća
       </em>
      </span>
      (chorv.) — dom
     </p>
    </div>
    <div class="footnote">
     <p>
      <sup>
       [
       <a class="para" href="#id2523471" name="ftn.id2523471">
        8
       </a>
       ]
      </sup>
      <span class="emphasis">
       <em>
        veramente
       </em>
      </span>
      (z tal.) — namôjveru
     </p>
    </div>
    <div class="footnote">
     <p>
      <sup>
       [
       <a class="para" href="#id2523481" name="ftn.id2523481">
        9
       </a>
       ]
      </sup>
      <span class="emphasis">
       <em>
        kraljević Marko
       </em>
      </span>
      — najpopulárnejší hrdina juhoslovanských
               ľudových piesní a povestí. Bol synom kráľa Vukašina (1371 — 94). Pričíta sa mu mnoho
               hrdinských činov.
     </p>
    </div>
    <div class="footnote">
     <p>
      <sup>
       [
       <a class="para" href="#id2523525" name="ftn.id2523525">
        10
       </a>
       ]
      </sup>
      <span class="emphasis">
       <em>
        Tome
       </em>
      </span>
      — Tomáš
     </p>
    </div>
    <div class="footnote">
     <p>
      <sup>
       [
       <a class="para" href="#id2506361" name="ftn.id2506361">
        11
       </a>
       ]
      </sup>
      <span class="emphasis">
       <em>
        sprovest
       </em>
      </span>
      (chorv.) — stráviť
     </p>
    </div>
    <div class="footnote">
     <p>
      <sup>
       [
       <a class="para" href="#id2506375" name="ftn.id2506375">
        12
       </a>
       ]
      </sup>
      <span class="emphasis">
       <em>
        dičurina
       </em>
      </span>
      (chorv.) — detváky
     </p>
    </div>
    <div class="footnote">
     <p>
      <sup>
       [
       <a class="para" href="#id2506404" name="ftn.id2506404">
        13
       </a>
       ]
      </sup>
      <span class="emphasis">
       <em>
        otišli u raj
       </em>
      </span>
      (chorv.) — odišli do raja
     </p>
    </div>
    <div class="footnote">
     <p>
      <sup>
       [
       <a class="para" href="#id2506437" name="ftn.id2506437">
        14
       </a>
       ]
      </sup>
      <span class="emphasis">
       <em>
        Ništa, synko, ništa
       </em>
      </span>
      (chorv.) — Nič, synak, nič.
     </p>
    </div>
    <div class="footnote">
     <p>
      <sup>
       [
       <a class="para" href="#id2506466" name="ftn.id2506466">
        15
       </a>
       ]
      </sup>
      <span class="emphasis">
       <em>
        stavili u galvu
       </em>
      </span>
      (chorv.) — zaumienili si.
     </p>
    </div>
    <div class="footnote">
     <p>
      <sup>
       [
       <a class="para" href="#id2506505" name="ftn.id2506505">
        16
       </a>
       ]
      </sup>
      <span class="emphasis">
       <em>
        profitati
       </em>
      </span>
      (z tal.) — mať zisk, úžitok
     </p>
    </div>
    <div class="footnote">
     <p>
      <sup>
       [
       <a class="para" href="#id2506518" name="ftn.id2506518">
        17
       </a>
       ]
      </sup>
      <span class="emphasis">
       <em>
        u gori
       </em>
      </span>
      (chorv.) — v hore
     </p>
    </div>
    <div class="footnote">
     <p>
      <sup>
       [
       <a class="para" href="#id2506532" name="ftn.id2506532">
        18
       </a>
       ]
      </sup>
      <span class="emphasis">
       <em>
        u chlad
       </em>
      </span>
      (chorv.) — do chládku
     </p>
    </div>
    <div class="footnote">
     <p>
      <sup>
       [
       <a class="para" href="#id2506547" name="ftn.id2506547">
        19
       </a>
       ]
      </sup>
      <span class="emphasis">
       <em>
        bán
       </em>
      </span>
      — miestodržiteľ, vládca bánoviny, administratívnej
               územnej jednotky v bývalom Chorvátsku
     </p>
    </div>
    <div class="footnote">
     <p>
      <sup>
       [
       <a class="para" href="#id2506609" name="ftn.id2506609">
        20
       </a>
       ]
      </sup>
      <span class="emphasis">
       <em>
        Pola
       </em>
      </span>
      — Pola i Pulj, prístavné mesto v Jadranskom mori. Pred
               I. svetovou vojnou bol v Pole rakúsky vojnový prístav.
     </p>
    </div>
    <div class="footnote">
     <p>
      <sup>
       [
       <a class="para" href="#id2506639" name="ftn.id2506639">
        21
       </a>
       ]
      </sup>
      <span class="emphasis">
       <em>
        dozvon
       </em>
      </span>
      (chorv.) — posledné zvonenie
     </p>
    </div>
    <div class="footnote">
     <p>
      <sup>
       [
       <a class="para" href="#id2506673" name="ftn.id2506673">
        22
       </a>
       ]
      </sup>
      <span class="emphasis">
       <em>
        Jova
       </em>
      </span>
      — Jana
     </p>
    </div>
    <div class="footnote">
     <p>
      <sup>
       [
       <a class="para" href="#id2506720" name="ftn.id2506720">
        23
       </a>
       ]
      </sup>
      <span class="emphasis">
       <em>
        Jakov
       </em>
      </span>
      — Jakub
     </p>
    </div>
    <div class="footnote">
     <p>
      <sup>
       [
       <a class="para" href="#id2506739" name="ftn.id2506739">
        24
       </a>
       ]
      </sup>
      <span class="emphasis">
       <em>
        funkcia
       </em>
      </span>
      (z tal.) — náboženská slávnosť
     </p>
    </div>
    <div class="footnote">
     <p>
      <sup>
       [
       <a class="para" href="#id2506791" name="ftn.id2506791">
        25
       </a>
       ]
      </sup>
      <span class="emphasis">
       <em>
        konteša
       </em>
      </span>
      (z tal.) — grófka
     </p>
    </div>
    <div class="footnote">
     <p>
      <sup>
       [
       <a class="para" href="#id2506837" name="ftn.id2506837">
        26
       </a>
       ]
      </sup>
      <span class="emphasis">
       <em>
        Duje
       </em>
      </span>
      — Domnius
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2506951">
       </a>
       2
      </h2>
     </div>
    </div>
   </div>
   <p>
   </p>
   <p>
   </p>
   <p>
    V utorok podvečer vybral sa Petar ,u goru‘ — tak volajú vinice, pašienky i priestranstvá
         porastené chrasťou. Kmeti, či težaci, majú pašienky od svojich ,gospodarov‘. V nich sa
         prechová ,živina‘ (statok) i cez zimu. Veľmi je málo tých, ktorí nasušia mazgám ,trávy‘,
         alebo môžu si kúpiť z Prímoria sena, alebo kukuričnej slamy. Konečne mazgám vždy sa nájde
         paša. Kozy a ovce tiež nemajú biedy. ,Bušak‘ (chrastina) sa zelenie celú zimu — lístie z
         myrty a česmíny
    <sup>
     [
     <a class="footnote" href="#ftn.id2506976" name="id2506976">
      27
     </a>
     ]
    </sup>
    je paša znamenitá.
   </p>
   <p>
    Po obyčaji ide na pašu. Vysadol na Sokola len tak naholo — a hybaj ako vo vetre hore
         dedinou. Vyše dediny odrazí sa z cesty na chodník, široký i dobre vychodený, ktorý vedie
         popod bralo porastené šalviou, rozmarínom, myrtou, do tichého údolia. Úboče sú pilne
         obrobené ,težačkou‘ rukou — rozprestierajú sa tu znamenité vinice a háje olivové a figové.
         Len spodok doliny je zanesený balvanmi a štrkom — to urobili povodne, veľmi časté v týchto
         holých vrchoch. Chodník z doliny vinie sa briežkom ,na glavicu‘ (vŕštek), na ktorej akoby
         stála dáka zrúcanina starého zámku.
   </p>
   <p>
    A ono nenie to zrúcanina. Nájdeš tu jamu do kameňa vyrúbanú, obohnatú vysokým múrom. To
         je obecná ,lokva‘, nádržka na vodu. Nad lokvou je priestranný dvorec, ktorým steká dažďová
         voda a preciedza sa štrkom do lokvy.
   </p>
   <p>
    Nuž voda táto nenie ideálne čistá, ani studená, menovite v letnom úpeku. Ale na umývanie
         a varenie zbaví a statok sa jej tiež vďačne napije.
   </p>
   <p>
    Okolo nej je veselý ruch. Menovite ráno a večer dochodia sem ženské z celej dediny.
         Dievky a nevesty kráčajú sťa procesiou chodníkom, každá džbar na hlave. I tie, čo sa
         vracajú s plným, nepridŕžajú džbar na hlave. Ten sa drží sám vo vážke na podloženom venci
         plátennom. Rukami si podoprie boky i kráča ľahko a voľne, sťaby ju voda z džbara ani
         nesmela ofľusnúť.
   </p>
   <p>
    I teraz našiel Petar asi osem dievok na lokve. Spievajú svoju dumnú pieseň, zaťahujúc
         poslednú sloku, až sa žiaľno odráža od brál a zalieha kdesi so stonom v borovej hore. Sotva
         sa zjavil, vpadol zaraz do nôty svojím mohutným barytónom medzi dievčenský soprán a alt.
         Mazgy doviedol ,za oglavu‘ (uzdu) k žľabu, z kameňa vykresanému.
   </p>
   <p>
    „Ah, galioti!“ (galgani), zvolal žartovne, „vodu vypili, ale nakálať (naťahať), ani
         jeden nenakalal. Ktorá mi požičia ,sić‘?“
   </p>
   <p>
    Také ,siće‘ (vedrá) boli dva, z plechu. Na oblúku železnom priviazaná vodzka. Anica
         Šimicina podala mu zaraz svoj — i podchvíľou bolo vody v žľabe nadostač.
   </p>
   <p>
    „A kde ideš, Petre?“ pýta sa Anica, preložiac ramená ako války cez prsia.
   </p>
   <p>
    „U goru, Anica moja.“
   </p>
   <p>
    „Nebojíš sa, že ťa dačo odnesie?“
   </p>
   <p>
    „Veru — víla by sa mohla ulakomiť na také dieťatko,“ zamiešala sa Katica ,izpod crikve‘,
         ktorá tiež došla po vodu. Celá oživla, keď sa on zjavil. Strieľa za ním svojimi šedými
         očima spod červenej šatky.
   </p>
   <p>
    Ale Petar ju ani nebadá. Naťahujúc sa nad vodu, zazrel Odrićovu Milku a pri nej Jovu
         Zubićovu… Hneď sa odhodlal k činu.
   </p>
   <p>
    „Ktorá ešte nenakalala?“ zvolal hlasom veselým, ale predsa sa mu zatriasol. „Nech dá,
         nakalám ja…“
   </p>
   <p>
    „Ani ja!“ ponúkla sa Katica ,izpod crikve‘, pozrúc víťazne na kamarátky.
   </p>
   <p>
    „Teda sem daj!“
   </p>
   <p>
    Ťahá vodu, ale nehovorí. Čo sa raz mihne nad ňu, zazrie Jovu. Stojí opretá o múr, na
         ktorý postavila džbar. A ak je prázdny, ona príde tiež k nemu. Preto sa im tak ochotne
         ponúkol…
   </p>
   <p>
    A skutočne prišla i Jova — ostatná. Druhé sa postavili zaňho, ona samotná stojí pred
         ním. Čo jedno vedro naleje do džbara, to hlbšie sa vnorí do jej čiernych očí, čiernych ako
         noc, tajomných ako priepasť… Jova s tým istým podivením prijala prvý pohľad ako v nedeľu.
         Druhý nevydržala: sklopila oči, zarumenila sa. Petar horí plameňom — a keď vlial ostatné
         vedro do džbara, vrúcne jej pozrel do tváre…
   </p>
   <p>
    „Ďakujem ti pekne,“ riekla akosi prestrašená, pozrúc na chvíľku placho do jeho tváre.
   </p>
   <p>
    „A teraz vám, dievčatá, povykladám džbary,“ ponúkol sa rozjarene. I jedna za druhou ide
         na chodník s plným džbarom na hlave.
   </p>
   <p>
    „Aký je dobrý, tento Petar. Čo ho len zašlo?“ žartuje Anica.
   </p>
   <p>
    „Zdvorilý je až veľmi!“ chváli ho druhá.
   </p>
   <p>
    „Došla naň taká chvíľa,“ ozvala sa Katica spod kostola. „On sa vie i zamračiť — až ťa v
         kostiach mráz prejde.“
   </p>
   <p>
    „Ale čo ma ohováraš, Katica!“ bráni sa on. „Ja som ako jahňa…“
   </p>
   <p>
    Dievky jedna za druhou miznú za hŕbou štrku popri ktorej sa vinie chodník do dedinky.
         Jovu nechal naostatok…
   </p>
   <p>
    „No, Jova, kde si?“ volá Milka od hŕby štrku, obracajúc sa celým driekom, pomaly, i s
         džbarom.
   </p>
   <p>
    „Idem, dušo, zaraz,“ odpovedá Jova, kladúc plátenný koláč na vrchhlavy, aby bolo na čo
         postaviť džbar. Na Petra pozerá v akomsi udivení, akoby sa pýtala, čo to všetko znamená.
   </p>
   <p>
    „Jova,“ ozval sa on hlasom tichým. Vzdor premáhaniu zatriasol sa mu a vyznel tak cudzo,
         že sám sa zarazil nad ním. „Mám ti čosi povedať. Dôležité…“
   </p>
   <p>
    „Teda ,sa slúž‘,
    <sup>
     [
     <a class="footnote" href="#ftn.id2507200" name="id2507200">
      28
     </a>
     ]
    </sup>
    keď ti je tak vôľa!“
   </p>
   <p>
    „Musíme byť sami,“ riekol hlasom sladkým.
   </p>
   <p>
    Jej oči sa pozdvihli k nemu, ale hneď sa odrazili a zablúdili do okolia. Tu po sivých
         bralách, tu po tmavej zeleni viníc. Do tváre zjemnelej v meste a chládku vliala sa krv
         mohutným prívalom.
   </p>
   <p>
    „Veď sme sami,“ hlesla — a tiež hlasom tichým, zvlneným. Zaťala zuby — hnevá ju, že sa
         toľme bojí. „Nemáme čo zatajovať, ja myslím,“ dodáva pevnejšie, „aspoň môže to každý
         počuť.“
   </p>
   <p>
    „To potrvá dlhšie, aspoň štvrťhodiny, kým skončíme. Mám sa s tebou dohovoriť o vážnej,
         vážnej veci. Tu sa to nemôže. Kde by sme sa zišli?“ pýta už hlasom cele pevným.
   </p>
   <p>
    „Ja sama neviem.“
   </p>
   <p>
    „Jova, príď zajtra o tomto čase k starej vápenici. Ale sama. Prídeš?“
   </p>
   <p>
    „A veď je to miesto…“ zajakla sa a dodala o chvíľu: „Ta nikto nechodí!“
   </p>
   <p>
    „Vari sa bojíš! Ja … ja … mňa sa neboj, Jova. Príď smelo.“
   </p>
   <p>
    „Neviem.“
   </p>
   <p>
    „Prečo bys’ nevedela — ak ozaj chceš! Ak mi veríš, príď. Teda?“ Pozrel na ňu až pokorne.
   </p>
   <p>
    Ona ho premerala zrakom najprv plachým, akoby chcela odvážiť jeho reči, či zodpovedajú
         skutočnosti. I vidno, že sa ustálila rozhodne na čomsi.
   </p>
   <p>
    „Uvidím,“ odpovedá tvrdo. „A teraz už daj — musím skoro…“
   </p>
   <p>
    „Jova, rana srdca môjho!“ šepol nad jej hlavou náružive, keď vykladal na ňu džbar.
         „Vidíš, že ťa ľúbim — príď, neobanuješ…“
   </p>
   <p>
    Stisla ústa a sklopiac oči, zahorela živým ohňom. Kráča ľahkým krokom dolu chodníkom.
         Petar pozerá za ňou i odprevádza k hŕbe štrku. Obdivuje čarovnú ihru štíhleho drieku, ktorý
         sa i pod ťarchou nesie rovno ako svieca.
   </p>
   <p>
    ,Ja som sa vyzradil — ak ona nepríde! Dohoní družky — vyzradí im… Aký smiech po dedine!‘
   </p>
   <p>
    Bolo mu ťažko, že sa vydal bezbranný do jej rúk. Čo teraz ona? Ak zneužije svoju moc?
   </p>
   <p>
    „A čo si tam robila tak dlho?“ čuje Petar hlas Milkin za gomilou. Nebodaj ju čakala, že
         spolu pôjdu domov. Petar so zatajeným dychom čaká odpoveď.
   </p>
   <p>
    „Ale, roz… rozviazala sa mi šatka,“ žaluje sa Jova, snažiac sa vložiť do hlasu i výraz
         rozhorčenia nad šatkou. „A kým som našla konce…“
   </p>
   <p>
    „A vari ti je zima!“ usmiala sa Milka. „Ale, vy meštianky, ste rozmaznané!“
   </p>
   <p>
    „Nie preto, ale muka mi bolo s holou hlavou…“
   </p>
   <p>
    Petar vydýchol. Sťaby bol vyvedený z temnice na svetlo božie! ,Nezradila — nezradila ani
         Milke!‘ jasá, temer sa dusiac v radosti. ,Ona príde, už vidím, príde…‘
   </p>
   <p>
    Vysadol na Sokola a pustil sa hore stráňou.
   </p>
   <p>
    Jova zišla do doliny. Čosi ju núti obzrieť sa k lokve, kde sa odohral tak podivný
         výstup. Pri lokve nevidno nikoho. Na západe sa rozliali zore, do krvava zapálené. V ich
         žiari vidí po hrebeni vrchu štíhleho jazdca na Sokole v plnom cvale. Na chrbte nadúva sa mu
         biela košeľa a povievajú za ním strapce červeného pása. Od cesty, kam už ostatné dievčatá
         došli, ohláša sa dumná pieseň.
   </p>
   <p>
    So srdcom mocne rozbúreným vracia sa do tichej dediny…
   </p>
   <p>
    Petar zaputnal mazgy a vošiel do vinohradu. V ňom je vymurovaná koliba. Krovom pomedzi
         tľapky vidí sa nebo, zapálené večernou žiarou. Zdá sa mu tak blízko, len rukou siahnuť za
         ním. Ale jemu otvorilo sa nebo druhé, pozrel doň — je tiež slávne, jagavé. A tak blízko! Či
         ozaj prekročí jeho prahom?…
   </p>
   <p>
    Vyvalený v suchej voňavej tráve oddal sa cele svojmu sneniu.
   </p>
   <p>
    Zašiel ho konečne chlad a, otvoriac oči, vidí pred kolibou rozliate svetlo mesiaca. Ide
         pred kućicu
    <sup>
     [
     <a class="footnote" href="#ftn.id2507393" name="id2507393">
      29
     </a>
     ]
    </sup>
    a rozhliada sa v tichej noci. Čuť iba ševel trávy, ktorú depčia a trhajú mazgy,
         a neúnavné vŕzganie cvrčkov. Nebo je čisté, sťaby ho bol umyl — po ňom pláva majestátny
         mesiac skoro v úplnom splnku. Pri skvelej králici neba iba sliepňajú milióny hviezd, sťa
         jej komonstvo. Iba od východu sú nie zaclonené; honosia sa v celej svojej kráse. Na
         horizonte odrážajú sa živo tmaví velikáni prímorskej planiny. Zdá sa, že sa pošinuli
         bližšie k moru. Snáď sa prikradli nazrieť sa do hladiny mora — je čistá, hladká i jagá sa
         pod mesiacom sťa obrovské zrkadlo.
   </p>
   <p>
    Rozložil ohňa na dvorku pod starú česmínu. To je stále ohnisko, tu je hŕba napáleného
         popola. Nakládol triesok a prestrel sa na kamennú lavicu. Hľadí do ohňa, poťahujúc vonný
         dym pašovaného ,duhana‘. Vinice oddychujú ticho. Nahromadené kopy kamenia v nich a ,gomily‘
         okolo nich dvíhajú sa ani dvory a vo dvoroch staré mohyly odpočívajúcich hrdinov.
   </p>
   <p>
    Južná noc prikrýva ho nádherným kúzlom. A jemu nikto neodolá. Neodolal ani on — bárs
         jemu v duši panuje skvelý deň — a králicou toho dňa je jeho ,sunce‘, ktoré dnes tak vysoko
         vystúpilo na horizont, osvietilo ho i zohrialo, snáď na celú dráhu života…
   </p>
   <p>
    Druhý deň o poludní vybral sa zase do poľa. Je ,vela nedeľa‘,
    <sup>
     [
     <a class="footnote" href="#ftn.id2504834" name="id2504834">
      30
     </a>
     ]
    </sup>
    nepracuje sa síce — ale čas predsa lepšie sa míňa tamhore, než tu dolu. Samota
         nevyrušuje, dáva pokoja. Ona je najlepší druh toho nepokoja, tých túžob, ktoré skrsli razom
         i úpia v zajatí. Tam sa môžu skryť oči, uprené kamsi ,za brdá‘,
    <sup>
     [
     <a class="footnote" href="#ftn.id2507424" name="id2507424">
      31
     </a>
     ]
    </sup>
    alebo blúdiace sem a tam bez cieľa. Tam nikoho nezarazia jeho trhané, silené
         odpovede. Nikoho neprekvapí veľká premena, čo sa s ním stala. I keď sa vracal popoludní k
         ,starej vápenici‘, vyhol schodným chodníčkom. Vzal pole krížom po neschodných prtiach:
         aspoň nikoho nestretne, kto by mohol uhádnuť, kam cieli.
   </p>
   <p>
    Stará vápenica — a vápenice tam nieto, ani nikto nepamätá, že by tam kedy bola bývala.
         Je to kotlina, od severu zahradená braliskom. V závozoch jeho a roklinách vidíš fľaky
         čiernej zeme, sťa biela hlina s čiernymi záplatami. V nej sa prichytáva šalvia, špárga,
         alebo krík myrty kýva sa vetrom, alebo i prostá borovka. Miestami visia zo skalnej steny
         ťažké balvany. Až čudo, ako sa to tam drží prilepené a nezduní do priepasti.
   </p>
   <p>
    Zato druhá strana kotliny, chránená od ,bory‘, ktorá by prsť poodnášala — je krásna,
         zelená, úrodná. Rozprestierajú sa vinice s figami a olivami po nej; miesty sú mohutné
         mandľovníky a nízke jablone granátové.
   </p>
   <p>
    Srdce sa mu rozbúchalo v tejto samote. Obchodí ho akási sladká úzkosť. Nevie sám, pred
         čím sa trasie — ale isté je, že ho uchvátila triaška. Sadol na kameň pod starým borom a
         kladie hlavu rozpálenú do dlaní. Nikdy sa nenazdal, že príde sem a po takej práci. V jeho
         tichom živote takýto nesmierny prevrat! Dávno bezpečný, že ho toto nikdy nemôže zájsť! I
         keď mu nadhodili v žarte, usmial sa s útrpnosťou a pomyslel: ,Bedaci‘! (hlupáci). S
         útrpnosťou, že veria v také báje…
   </p>
   <p>
    Nepocítil ani prírody moc čarovnú nikdy tak určite, ako teraz. Jej mohutná reč preniká
         mu celú hĺbku srdca. Ona mierni sladkú jeho muku, matersky ho sprevádza labyrintom citov.
         Vnáša svätý mier do duše…
   </p>
   <p>
    Nevie sám, koľko tu čakal, s tvárou v dlani. Z dúm ho vyrušili kroky. Každý akoby ho
         udieral mocne do pŕs. Vstal a rezkým krokom odišiel k vchodu kotliny. Spoza skalnej steny,
         záhybom chodníka vynorila sa postava Jovy z hory česmínovej. Zdá sa jemu, že rovno zo zeme
         vyrástla, vyčarená horúcou túžbou. A či skôr spadla z neba — jemu najskvostnejšia koruna!
         Akási svetlosť vyžaruje z nej i vlieva sa mu do duše. Tu sa mu už vidí, že mu nič
         nechybuje. On je spokojný — len zaďakovať bohu…
   </p>
   <p>
    Jova stojí pred ním bojazlivo. Prišla v dôvere — snáď srdce rozkázalo. Stojí ostýchavo,
         zmätená: ale nebadať, že by bola obanovala.
   </p>
   <p>
    „Či pôjdeme tamto? Pod bor?“ pýta sa i on ostýchavo. Práve že sú sami, to mu kladie ešte
         ťažšie okovy.
   </p>
   <p>
    Pozrela do kotliny, osamelej, tichej, kde akoby driemal ohromný bor s rozloženými
         haluzami. Nikde človeka. Iba z česmínovej hory čuť vábny tlkot slávika, a kdesi z diaľky
         clivé zakukanie opustenej kukučky…
   </p>
   <p>
    Jej sa zdá, že nesmie, nesmie vkročiť do tej kotliny. Samota, opustenosť privalila ju
         olovenou ťarchou. Pozrela okom ustrašeným naňho — na ktorého zvanie sa sem opovážila.
         Zaujal ju veľký nepokoj; najradšej by bola utiekla kamsi.
   </p>
   <p>
    „Poďme chodníkom tuto, ak sa ti páči,“ odpovedá pevne, rozhodne. Chodník sa vinie
         chvíľku česmínovou hôrkou, príde na kopec, z ktorého vidno dedinu.
   </p>
   <p>
    „Dobre, ako rozkážeš,“ pristáva Petar trochu zarazený. „Hoci som ti povedal včera — ale
         dobre, ako sa ti páči…“
   </p>
   <p>
    „Ja i tak nemôžem dlho vystať. Keby toto zvedeli! Vieš, aký je svet.“
   </p>
   <p>
    Kráčajú voľne briežkom, už sú v hore a Petrovi sa všetko splietlo. Nasnoval toho dosť
         minulej noci — a tu zadrhla sa osnova, práve pod jej očima: nemožno vynájsť pravý koniec.
         Láska ho ohromila; musel sa spod nej vydobývať, sťa spod ťažkej lavíny.
   </p>
   <p>
    „Jova moja, ja sa ťa chcem čosi opýtať…“ Začal, ale hneď i zamĺkol. Vzdychlo sa mu. Cele
         ináč si on to všetko pripravoval!
   </p>
   <p>
    „Môžeš slobodno.“
   </p>
   <p>
    „Či si ty kedy… Nie — do toho ma nič, čo bolo. Ty mi povedz, ale na tvrdú vieru, či ty
         mňa ľúbiš.“
   </p>
   <p>
    Rozbúchalo sa mu srdce. Ale mu i odľahlo. Vyriekol vlastne odrazu, čo chcel zanechať na
         samý ostatok.
   </p>
   <p>
    Jova ide popri ňom so sklonenou hlavou. Neodpovedá, iba čo sa jej hruď mohutne vlní.
   </p>
   <p>
    „Teda neodpovieš?“ riekol smutne, ale akosi spokojne.
   </p>
   <p>
    „Ja neviem,“ odpovedá ona. „Tak naponáhle!“
   </p>
   <p>
    „Naponáhle! A mne sa činí, že minuli roky a roky, čo ťa ľúbim… Len od včerajška do
         dneška — koliká noc! Celá mladosť netrvala toľko, koľko ona jediná. A naponáhle, tebe!“
   </p>
   <p>
    „To sa nemôže vedieť odrazu!“ bráni sa ona. „Ani nemôže to prísť tak razom. A ešte tvrdá
         viera…“
   </p>
   <p>
    Petar pokrútil hlavou.
   </p>
   <p>
    „Tak ty to nevieš, duša! Ja som ťa videl raz, keď si vchodila do kostola — a už som
         vedel všetko, čo dnes… Ani vlas menej! Vedel som, že ty si prvá i ostatná. Okrem teba že
         nemôžem ani jednu ľúbiť.“ Hovoril to pokojne, ale hlasom rozvlneným. Slová sa mu ronili zo
         srdca a mocne ju dojali. „Vari to treba učiť! Nikto to neučil. Boh nám to dáva do srdca.
         Nech sa ohlási, keď mu príde čas. Vo mne sa ohlásilo v nedeľu. A ty?“ Zastal a zahľadel sa
         na ňu. Stojí pri ňom, pri samom… Popadla ho divoká žiadosť schytiť toto stvorenie, krásne a
         splašené, pritisnúť ho k srdcu a zadusiť odpor vrelými bozkami. „Čo — necítiš ty premeny?“
         dolieha, ovinujúc rameno okolo nej. „Nezabúchalo ti srdce mocnejšie? Pozri, duša, aspoň raz
         mi pozri do očí, nech raz vidím, čo je to v nich…“ Podchytil jej bradu a zodvihol tvár,
         poliatu rumencom.
   </p>
   <p>
    Jej krása ho oslepila. Ale čo z toho — krása je nemá, nehovorí…
   </p>
   <p>
    Pohli sa viečka i obrátilo sa k nemu to veľké oko, podliate slzami. Dôverne i oddane.
         Ako sa privesilo k jeho tvári, tak i nepohnute stojí. Ale zato nenie nemé. Hovorí,
         vysvetľuje, odkrýva nepoznaté taje… Čo to za poklad sa mu odkrýva odrazu!
   </p>
   <p>
    A v sladkej oddanosti sama skláňa hlavu na jeho prsia a z očí sa vyvalili dve mohutné
         slzy. Už sa nemôže zdržať urobiť, čo prvej chcel. Obsypal tú tvár vrúcimi bozkami. Prijala
         ich bez vzpierania. Česmíny zašumeli hustými korunami — slávik spieva svoju jasavú pieseň…
   </p>
   <p>
    Do vŕšku už neprehovorili slova, Petar nemá čo vyzvedať — nenalieha. Vie, čo chcel
         zvedieť. Šťastie obrátilo k nemu tvár svoju. To je už nie túžba, sen — to je nečakaná
         skutočnosť. A skutočnosť slávna.
   </p>
   <p>
    Na vŕšku zastali. Slnce, klesajúce za Planinu, veľké sťa lopár, posiela im pozdrav,
         veselý a usmievavý, oblejúc ich zlatou žiarou. Ich tiene sťa obri zaľahli na doline, ktorá
         sa úži do mora. Dedina s bielymi krovmi a vežou, z ktorej sa čuje zvon, akoby sa bola tiež
         pustila k moru: ale odpočíva na ťažkej púti, opretá o stráň a ohrievaná mladým, jarným
         slncom.
   </p>
   <p>
    „Po sviatkoch musím odísť,“ vraví Jova hlasom cele svojským. „Tu každý pozerá na mňa tak
         čudne ako na cudziu. Možno ma i nemôžu vystáť. Hneď prvý deň mi prišlo clivo za mojimi
         hospodármi. Teraz mi je už nie,“ usmievave doložila ešte: „Už by tam ani neprivykla. Čo si
         ty vykonal! Ako je to čudné!“
   </p>
   <p>
    „Ty už nikde nepôjdeš,“ hovorí on určite. „Alebo i ja by šiel… Teraz si ty moja, a nech
         sa kto opováži… Ó, neboj, nie si cudzia…“
   </p>
   <p>
    Rozišli sa na vŕšku. Podali si ruky, pozreli jeden na druhého, kývli hlavou ako na
         uzrozumenie a pobral sa každý svojou stranou. Ona do dediny, Petar do poľa, na slobodu.
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2506976" name="ftn.id2506976">
        27
       </a>
       ]
      </sup>
      <span class="emphasis">
       <em>
        česmína
       </em>
      </span>
      (chorv.)— cezmína (lat. Ilex aquifolium) ozdobný ker
               s kožovitými zúbkovanými tŕnistými listmi, má drobné červené plody
     </p>
    </div>
    <div class="footnote">
     <p>
      <sup>
       [
       <a class="para" href="#id2507200" name="ftn.id2507200">
        28
       </a>
       ]
      </sup>
      <span class="emphasis">
       <em>
        sa slúž
       </em>
      </span>
      (chorv.)— poslúž si, nech sa ti páči
     </p>
    </div>
    <div class="footnote">
     <p>
      <sup>
       [
       <a class="para" href="#id2507393" name="ftn.id2507393">
        29
       </a>
       ]
      </sup>
      <span class="emphasis">
       <em>
        kućica
       </em>
      </span>
      (chorv.)— búda, koliba
     </p>
    </div>
    <div class="footnote">
     <p>
      <sup>
       [
       <a class="para" href="#id2504834" name="ftn.id2504834">
        30
       </a>
       ]
      </sup>
      <span class="emphasis">
       <em>
        Vela nedeľa
       </em>
      </span>
      (chorv.)— Veľký týždeň
     </p>
    </div>
    <div class="footnote">
     <p>
      <sup>
       [
       <a class="para" href="#id2507424" name="ftn.id2507424">
        31
       </a>
       ]
      </sup>
      <span class="emphasis">
       <em>
        brdo
       </em>
      </span>
      (chorv.)— vrch
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2505868">
       </a>
       3
      </h2>
     </div>
    </div>
   </div>
   <p>
   </p>
   <p>
   </p>
   <p>
    Náš Petar ocítil sa teda jedným razom na novom rozhraní života. A nazval ho hneď svojím
         menom — ,matrimonij‘, manželstvo.
   </p>
   <p>
    Rozhodol sa ihneď, že sa ide ženiť. To je jediný spôsob, na ktorý chce k sebe pripútať
         Jovu. Celý nastávajúci život stojí mu pred očami, jasne i určite. Budú nažívať ticho a
         pokojne, v láske i bázni božej. Jova bude znamenitá ,kućnica‘ (gazdiná), on zas pričiní sa
         v poli: ostatok nech požehná boh, práci i namáhaniu, ktorý pečuje o vtáctvo nebeské.
         Vychovajú deti i nerozlúči ich iba smrť, ktorá prenesie jedného alebo druhého na ,kapo Šanto‘,
    <sup>
     [
     <a class="footnote" href="#ftn.id2505901" name="id2505901">
      32
     </a>
     ]
    </sup>
    kde i tak spočinú kedysi a zase len v spoločnom hrobe. Ani smrť teda nebude ich
         môcť navždy odlúčiť.
   </p>
   <p>
    Takto si rozkladá, idúcky od Jovy.
   </p>
   <p>
    Keď prišiel domov, matka predložila večeru. Ale Petar sa jej nedotkol. A nie od radosti…
   </p>
   <p>
    Obzerá chalupu — vidí ju zapratanú celú tým všakovým náradím. Kŕdeľ nedorastených bratov
         okolo misy. ,Kam to vovediem Jovu?‘ pýta sa sám seba. Sem veru nie. Veď dosiaľ sa ledva
         pracú do domu.
   </p>
   <p>
    Preváľal sa celú noc v posteli, nezažmúriac oka. Kým ostatní oddychovali pokojne, on
         rozmýšľal: čo teraz? Dievča zadal — kam ho vovedie? Všakové spôsoby prichádzajú mu na um.
         Ale kam sa podieť? Nerozhoduje len za seba, ale i za druhú osobu, a drahú! Čo tá povie?
   </p>
   <p>
    Nad samou zorou preletel mu sen cez oči. Vstal trochu pokojnejší. Len čo sa obriadil,
         zobral sa k Lovremu
    <sup>
     [
     <a class="footnote" href="#ftn.id2505958" name="id2505958">
      33
     </a>
     ]
    </sup>
    Mašićovi, ktorý býva v treťom dvore v skalnatej strmine.
   </p>
   <p>
    Dom Lovreho je vysoký, poschodový. Pod ním pivnica i cisterna. Nad pivnicou tri izby,
         nad cisternou ,teraca‘. Kuchyňa a izby pre čeľaď sú pod krovom. Dvorec je neveľký — ale div
         je, kde sa tu vzal v tejto strmine. Obohnatý je masívnou kamennou ohradou, sťa šancom
    <sup>
     [
     <a class="footnote" href="#ftn.id2505983" name="id2505983">
      34
     </a>
     ]
    </sup>
    — za ňou zeje hlboká priepasť a na jej dne vinice a záhrady, vysadené najviac
         ,zeljem‘ a cibuľou.
   </p>
   <p>
    Okrem Lovreho ,palače‘
    <sup>
     [
     <a class="footnote" href="#ftn.id2506001" name="id2506001">
      35
     </a>
     ]
    </sup>
    nachodí sa vo dvore ešte jeden domec vystavený ,na težačku‘, t. j. v težackom
         štýle. Prednosť mu je veľká, že kuchyňa je osobitne, oddelená od ,kamary‘,
    <sup>
     [
     <a class="footnote" href="#ftn.id2506016" name="id2506016">
      36
     </a>
     ]
    </sup>
    veľká, takže sa môže v nej pohodlne variť i popratať všetko kuchynské náradie.
         Izba je priestranná, na oblokoch sú nielen ,škure‘ (okenice), ale i sklá a nadovšetko:
         kamara je forštovaná pravými doskami, ktoré vlastný ,trabakul‘ (plachtová loď) Lovreho bol
         dotiahol z Bánoviny,
    <sup>
     [
     <a class="footnote" href="#ftn.id2506026" name="id2506026">
      37
     </a>
     ]
    </sup>
    vlastne z Rjeky. Dvere sú síce proti ,jugu‘ — skadiaľ duje prudký vietor
         dažďonosný, ale sú priliehavé, dôkladné.
   </p>
   <p>
    Na túto chalupu, vlastne už dom, padlo Petrovo oko, keď sa prevaľoval bez sna na
         posteli. Chalupa je prázdna, hotová, len ju zaujať. Dvorec je čistý, bez susedstva zlého i
         dobrého, oddelený, pokojný. Lovre nemá deti, býva so sestrou, nevľúdnou starou dievkou asi
         päťdesiatročnou. Môže sa v nej usedľačiť, kedy chce: iba dve prekážky ho budú hatiť. Musí
         sa odlúčiť od rodičov, bratov a sestier a musí premeniť hospodára: nebude težakom šora
         Zoreho Ivinho, ale u Lovreho Mašića.
   </p>
   <p>
    Lovre sedí vo svojom trojnohom kresle, cele drevenom, ,ako beg‘.
    <sup>
     [
     <a class="footnote" href="#ftn.id2504468" name="id2504468">
      38
     </a>
     ]
    </sup>
    I na sedisku má podložený vankúš, aby mu bolo mäkšie. Ovaľuje sa chrbtom do
         oblúkovitého operadla, krášleného vyrezávaním, ako to znajú majstri ,vlašskí‘ — prímorskí
         spoza Vrchov. Pije ,kafu‘ — dnes už tretiu — z malej šáločky. Poťahuje z luly o dlhom,
         čibukovom pipasári. „Ja si môžem zapáliť na dlhú lulu,“ honosieva sa pred sestrou, „ja som
         človek, ktorý sa nemusím ,gubiť‘ (trápiť) težackou robotou…“
   </p>
   <p>
    A má pravdu. Vyšvihol sa vytrvalou prácou na suchu a menovite šťastnými plavbami na
         svojich lodiach na ten stupeň blahobytu, že si zabezpečil bezstarostnú starobu. „A o druhé
         sa nestarám, to mi je ,deveta‘…“ To ,deveta‘ (fuk) má byť brat Zekeo, ktorý sa ženil dva
         razy a oba razy ,nevoljno‘ (nevýhodne) a teraz bedári s kŕdľom detí, ako ktorýkoľvek težak.
   </p>
   <p>
    Petar vošiel s veľkým odhodlaním a s veľkým strachom. Lovremu zaľupkali viečka láskave.
   </p>
   <p>
    „Vitaj, Petre môj, sadni. A kde sedáš, blázne,“ rozčúlil sa, keď Petar chcel sadnúť na
         nízky stolček k dverám. „Sadni na stoličku, ako človek — jest ich, chvalabohu! — a stolček
         si podlož, ak chceš, pod nohy a tuto bližšie, k stolu… A či si pil kafu — ha? Nezapáliš —
         čo?“
   </p>
   <p>
    Petar sa priplichtil k stolu a sadol na kraj stoličky. Všetka starosť akosi sa odrazu
         zhustla a prikryla mu rozum i odvahu. Zoči-voči Lovremu, tej ,starej lisici‘ (líške),
         pozdáva sa mu jeho úmysel náramne smelým, ba nemožným.
   </p>
   <p>
    „Prišiel som sa, šor Lovre, čosi opýtať,“ začal Petar pokorne, priložiac mu o titul
         vyššie. Lovremu vlastne ,nechodí‘ ,šor‘, čo znamená pána — už či statkára, či pána od
         ,kvietance‘ (kvitancie), ktorí môžu hrať pánov medzi ,nevoľnými‘ težakmi. Jemu prislúcha
         titul ,paron Lovre‘, lebo je to skutočne ,paron od broda‘ — majiteľ lode. A paronu —
         Lovremu i zalichotilo Petrovo ,šor‘. Zaľupkal na také ,ljustvo‘ (zdvorilosť) očima i
         prehrebá prsty v ťažkej masívnej reťazy zlatej, s prikutými na nej ,šovranami‘ (veľkými
         dukátmi), aké reťaze ,paroni od broda‘ nosievajú. Odfúkol z úst veľký oblúk dymu, pričom
         spod žltkastých od sadzí fúzov ukázali sa čierne zuby ani z ebenového dreva — a riekol:
   </p>
   <p>
    „Ala synko, ala, da čujemo.“
    <sup>
     [
     <a class="footnote" href="#ftn.id2504566" name="id2504566">
      39
     </a>
     ]
    </sup>
   </p>
   <p>
    „Mám sa vás opýtať, či vy, šor Lovre, máte už svojho težaka.“
   </p>
   <p>
    „A nemám!“ riekol náhle, primkol kreslo o vlas bližšie k stolu. Zahľadel sa Petrovi do
         očú, sťaby mu on bol ,mlada‘ (frajerka). A ústa sa mu rozšírili, zuby čierne spoza fúzov
         zadymených vyskočili a paron Lovre spustil: „He-he-he!“
   </p>
   <p>
    Petar vážne pozerá naň. Chladne sa pýta, ako urazený:
   </p>
   <p>
    „A čo sa smejete, šor Lovre?“
   </p>
   <p>
    „Aha-aha!“ pokyvuje hlavou sťažka, až sa pod ňou celý driek ohýba. „Ty by teda — ako ja
         vidím, nedbal sa ženiť…“ I smeje sa vehementne svojím „he-he-he“ a žmurká ľavým okom.
   </p>
   <p>
    „A kto vám povedal?“ pýta sa Petar zarazený.
   </p>
   <p>
    „I lastovica, brate, keď vyhliadne svojho ,druga‘, hneď začne sa obzerať, i sem i tam,
         kde by hniezdo, ako by. I tebe treba hniezdo — he-he-he!“ i pokyvuje hlavou. „Lastovici
         nepríde na um ho hľadať. Lieta si slobodne: kde omrkne, tam vloží hlavicu pod krídlo a
         zaspí. Ale keď raz nájde druga — eh, skrotne, brate, oduje sa a hybaj hľadať, hybaj…“
   </p>
   <p>
    „A ja nehľadám sebe,“ cigáni odhodlane.
   </p>
   <p>
    „Teda druhému. Á — to je druhá vec…“ A Lovre zvážnel odrazu. „Druhému — a — i to môže
         byť.“ A akoby sa bol zamyslel nad týmto problémom. „A kto je to, ak totiž smiem vedieť?“
   </p>
   <p>
    „Slobodno — lenže ho nebudete znať. Nenie z nášho ,pajíza‘ (okolia).“
   </p>
   <p>
    „Hm, to je, ovšem, iné!“ zvolal šor Lovre, vidno, trochu znechutený. „A či je súci?
         Poriadny, pracovitý?“
   </p>
   <p>
    „Je, môžem povedať.“
   </p>
   <p>
    „To je, synko, ťažko!“ vyriekol Lovre spod oblaku dymu. „Čo nevidíš, neznáš… Všeličo
         prichodí do ohľadu. Či je dobrý, či oplan. Triezvy alebo korheľ. Zdravý alebo hnilý. I
         žena! Ba tá je hlavná. Či je tichá, či je čistotná, či nezababre dvor, či je nie lenivá.
         Koľko detí: malé či veľké, tiché — ale čerta tiché! Vreští to ako všetci čerti, keď sa
         oslobodia z reťaze… To ti je vec nie tak jednoduchá! Môžem povedať, že dôležitá, veľmi
         dôležitá!“ I pozdvihol výstražne prst dohora. „Nechcel by si ja obesiť deväťdesiat i
         deväťtisíc čertov na hrdlo a k tomu sedem smrteľných hriechov. Ja že ty!“ A pozerá na
         Petra.
   </p>
   <p>
    Ten sedí prikrčený ako na mukách. Strach ho obchodí, na toľké zloreči, na ktoré je Lovre
         zvyknutý ako starý mornár; ale Petrovi sa pozdáva (a v Zelený štvrtok!), že z holubieho
         neba rafne hrom do pavlače Lovreho, a strávi ju oheň a síra spolu so všetkým, čo v nej
         jest. I za každou takou výpoveďou prežehnáva sa potajme, aby ho boh nezahrúžil.
   </p>
   <p>
    „Ja, že ty!“ opakuje Lovre a hľadí naň pozorne. „To by bolo iné, cele iné. Teba znám.
         Teba i o polnoci slobodno! Vieš, Petre, druže, poď ty: povedz slovo — ja som správny. Čo
         budeš takto? Ožeň sa, druže! Nemá druga do svoga druga (niet druha nad svojho druha)! Ľad
         musíš prelomiť kedysi. Darmo je! A s nimi — čo budeš s nimi? Čo na starosť? Žalosť i
         nevôľa! Hľa ja — neborák, lazár: a ani bieda, ani psota! Čo keď mi umrie sestra? Áno — a
         rozváž teraz, čo ty? — No, pomysli!“
   </p>
   <p>
    Neraz čul tieto úvahy od Lovreho. Menovite od tých čias, čo stojí známa chalupa. Chce ho
         zverbovať: je vypočítavý, ľstivý. Ošacoval osoh, ktorý by ťahal zo súceho, robotného
         težaka. Veľmi ho potrebujú jeho vinice zanedbané a olivy zjalovené, ktoré tak stoja, môže
         sa povedať, bez úrody.
   </p>
   <p>
    Dnes mu Lovre pripadá ako pravý priateľ. ,Otec by ti lepšie neradil,‘ myslí si. Jeho
         úvahy pripadajú mu ako pokyn z neba, ktorý treba slúchnuť.
   </p>
   <p>
    „No, čo vravíš, Petre?“ A zaľupkajúc znížil hlas a pokračuje dôverne: „Neboj sa, veď sme ,kršćani‘
    <sup>
     [
     <a class="footnote" href="#ftn.id2504739" name="id2504739">
      40
     </a>
     ]
    </sup>
    a nie pohani! A ja som tiež započal z ničoho. Ak by dáka ,potribica‘ — tu som!
         Či grošom, či strovou, pripomôžem vďačne, ako pravý hospodár…“
   </p>
   <p>
    Takéto sladké melódie hudie starý paron Lovre. Petar sedí zamyslený, v borbe tuhej, či
         sa mu zdôveriť, či nie. Konečne predsa mu len zamlčal. Sľúbil mu, že onedlho mu dovedie
         ,svojho priateľa‘, i potom sa dojednajú.
   </p>
   <p>
    Je nevyhnutné, aby sa lepšie dohovoril s Jovou. Na Veľký piatok pred večerom zobliekol
         uniformu a vymeldoval sa z čaty, do ktorej sa bol ,upísal‘. Na mrkaní už v civili odišiel
         ,na funkcion‘ do kostola. Obrad je spojený s kázňou a trvá asi do deviatej, končiac
         procesiou okolo dediny. Kostol je ,pun kâ šipak‘ (plný ako granátové jablko), horúčava až
         vlasy dvíha. Zastal pri svätenej vode, kde prechodí každý. Prednejším ju on podáva na
         prstoch, aby sa prežehnali, keď vojdú. Tak ,kapetanu Nady‘, pomorskému kapitánovi totiž, i
         ,konžilieru šoru Zorzu‘,
    <sup>
     [
     <a class="footnote" href="#ftn.id2578063" name="id2578063">
      41
     </a>
     ]
    </sup>
    obecnému staršiemu. Svet sa už len ,s mukou‘
    <sup>
     [
     <a class="footnote" href="#ftn.id2578073" name="id2578073">
      42
     </a>
     ]
    </sup>
    pretíska hustým zástupom.
   </p>
   <p>
    Prišla i Jova s Milkou. Keď ho zazrela, vidno, zaradovala sa. Radosť jej zasvietila v
         očiach a rozlieva sa po tvári živým rumencom. Chytil ju za ruku, keď šla popri ňom, i
         podržal, kým sa Milka pretisla medzi ženy.
   </p>
   <p>
    Kostol je síce osvetlený, ale svetlosť nemôže prebiť sa do všetkých kútov. Hrob je
         osvetlený skvele, a táto svetlosť ešte väčšmi zatemňuje kúty, lebo slepí oči. Stojac za
         Jovou, naklonil sa jej k uchu a šepol: „Pred procesiou vyjď, čosi ti poviem.“ Stála ako
         svieca, iba čo mu stisla ruku. Pretisla sa čosi napred, ale hneď zaviazla.
   </p>
   <p>
    Petar je istý, že ho slúchne: ináč by sa bola pretisla k Milke. Vidno, že sa jej
         naschvál stratila…
   </p>
   <p>
    Obrad skončil sa a členovia ,crkovinarstva‘ (správy fundácie cirkevnej) delia horiace
         voskovice. Petar vyšiel na priestor pred kostol. Tu stojí húf sveta, ktorý sa nepratal dnu
         a čaká procesiu. Najprv sa vyronilo z dverí klbko detí a šarvancov a zaraz sa rozmiatlo s
         tlmeným smiechom. Im je procesia nočná nesmierne zábavná! Za nimi chlapi a ženy, ktorí
         stáli blízko dverí, musia poodstúpiť, aby sa procesia mohla zriadiť a prejsť baldachýn.
         Medzi nimi je Jova. Pátra naokolo, ale ho nemôže zazrieť. Oblaky sa rozťahovali po nebi,
         zakryjúc mesiac tak, že je hustá tma. ,Nič to,‘ tešia sa, ,tým bude procesia krajšia…‘
   </p>
   <p>
    Priblížil sa k nej a vzal ju za ruku. Ona sa obrátila a on pred ňou zostúpil z dvorca
         kostolného do ulice. Domky sú tmavé, tiché — nikto v nich, všetko odišlo do kostola. Zastal
         za ohradou, čakajúc, kedy príde. O chvíľku stála pri ňom.
   </p>
   <p>
    „Ty so mnou robíš, čo sa ti páči. A ja slúcham!“ vyčituje s rozčúlením v hlase. Ale jemu
         znie i výčitka z jej úst sladko.
   </p>
   <p>
    „I pobožnosť zameškávam pre teba… Keby tak zvedeli!“
   </p>
   <p>
    „Nikto nezvie, neboj sa! A keby zvedeli? Vari čo nečestného, alebo…“
   </p>
   <p>
    „A čo máš povedať?“ pretrhla mu reč. „Povedz skoro, ja…“
   </p>
   <p>
    „Tebe je vždy tak náhlo, keď sme spolu!“ vyhadzuje jej na oči.
   </p>
   <p>
    „Pováž, odkiaľ som odbehla! Oklamala takrečeno boha! Povedz skoro, ešte môžem procesiu
         zastihnúť a pripojiť sa. Takto je to … nijako. Strestal by nás boh!“
   </p>
   <p>
    „Ja som sa zabudol s tebou dorozumieť,“ vraví Petar, držiac ju za ruku. „Či ma ľúbiš?“
   </p>
   <p>
    Pritiahol ju k sebe a bozkal v ústa. Ona mu bozk vrátila. Petar posial jej tvár
         náruživými bozkami.
   </p>
   <p>
    Odtisla ho nežne, vzdychnúc.
   </p>
   <p>
    „Nie, Petre, teraz. Taká svätá noc a funkcia! Hriech je ťažký, a ja včera bola na
         prijímaní. Ak si ma volal preto, ja myslím…“
   </p>
   <p>
    „Len mi povedz, kedy sa zoberieme. To chcem.“
   </p>
   <p>
    „Kedy ustáliš. Ty si hospodár. Ja slúcham…“
   </p>
   <p>
    Vyrozprával jej, čo vykonal u starého Lovreho. Odokryl jej celú svoju biedu i chudobu.
         Vypočula ho ticho a oddano a riekla:
   </p>
   <p>
    „Čo som vyslúžila, to je tvoje. Obráť, na čo vieš. Ja nepotrebujem ničoho, ani šatstva
         už. A dlhy nerob. ,Dug je rďav drug‘ (dlh je zlý priateľ). Radšej utiahnuto, ale bez
         dlhov…“
   </p>
   <p>
    „Ako ty to vieš, moja!“ rozveselil sa Petar.
   </p>
   <p>
    „Videla som takých, čo sa na dlhy zberali. Ostareli a nesprostili sa ich. I hriech
         skrsol z toho… Kým sme mladí, budeme sa usilovať: ty v poli, ja v dome a boh požehná
         každého, kto úfa v neho.“
   </p>
   <p>
    „Oj, ty si mne poklad! Plná truhlica zlata a čistého,“ roztúžil sa Petar.
   </p>
   <p>
    „A teraz sa poľúbme na dobrú noc a poďme,“ rozhodla ona. „Ty rob, ako vieš — ja som
         hotová. Keď bude všetko správne, sa zoberieme. Ja už do služby nejdem, iba sa odobrať po
         sviatkoch od hospodárov a veci doniesť. Už nepotrebujeme sa zhovárať — tajné schôdzky ja
         nechcem. Svet by hovoril…“
   </p>
   <p>
    Pobozkali sa úprimne na rozchodnú. Spred kostola sa ohlášal trúchly spev, kde sa
         rozvinuje procesia. Svetlosť voskovíc vinie sa i s vonným dymom kadidla k nebesiam,
         mračnami zatiahnutým, a padá i na okolité domy.
   </p>
   <p>
    Akoby razom osvietila sa ulica, kade má sprievod prejsť. Jova odbehla ku kostolu a
         pripojila sa k ženám — Petar musí obísť bočnými ulicami, aby dostihol chlapov, ktorí išli
         popredku. I domky, pred ktorými sa zhovárali, osvietili sa. V oblokoch sú postavené sviece
         i čaše s rozžatým olejom. Ulica, ktorou ide procesia, pláva v nádhernom svetle. Nielen v
         oblokoch sú svetlá, ale i po rímsach a múroch kamenné nádoby s petrolejom. Po okolitých
         briežkoch, ba i v uliciach plápolajú slávnostné ohne, vysielajúc k nebu dym vonný, sťa obeť
         príjemná… Dakoľko težackých chalúp na vyšnom konci, ktoré vidno odvšadiaľ, stojí v plnom
         plameni. Na kamenné dachy nakládli haluziny a zapálili. Trúchly žalm roznáša sa tichou
         nocou, spievaný od zástupu, kráčajúceho ,ku krížu‘ za dedinu. Zástavy na domoch a koberce
         vyložené z oblokov visia dumno a nehybne.
   </p>
   <p>
    Hlboko dotknutý mocnou poéziou tohto večera, pripojil sa Petar k spevákom a podchytil
         mocným hlasom žalm, ktorého kviľba rozlieha sa po stráňach a zamiera tíško tamdolu kdesi,
         na hladine nekonečného mora.
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2505901" name="ftn.id2505901">
        32
       </a>
       ]
      </sup>
      <span class="emphasis">
       <em>
        kapo šanto
       </em>
      </span>
      (z tal.)— pohrebište, cintorín
     </p>
    </div>
    <div class="footnote">
     <p>
      <sup>
       [
       <a class="para" href="#id2505958" name="ftn.id2505958">
        33
       </a>
       ]
      </sup>
      <span class="emphasis">
       <em>
        Lovre
       </em>
      </span>
      — Vavrinec
     </p>
    </div>
    <div class="footnote">
     <p>
      <sup>
       [
       <a class="para" href="#id2505983" name="ftn.id2505983">
        34
       </a>
       ]
      </sup>
      <span class="emphasis">
       <em>
        šanac
       </em>
      </span>
      (z nem.) — zákop
     </p>
    </div>
    <div class="footnote">
     <p>
      <sup>
       [
       <a class="para" href="#id2506001" name="ftn.id2506001">
        35
       </a>
       ]
      </sup>
      <span class="emphasis">
       <em>
        palača
       </em>
      </span>
      (z tal.) — palác
     </p>
    </div>
    <div class="footnote">
     <p>
      <sup>
       [
       <a class="para" href="#id2506016" name="ftn.id2506016">
        36
       </a>
       ]
      </sup>
      <span class="emphasis">
       <em>
        kamara
       </em>
      </span>
      (z tal.)— komora
     </p>
    </div>
    <div class="footnote">
     <p>
      <sup>
       [
       <a class="para" href="#id2506026" name="ftn.id2506026">
        37
       </a>
       ]
      </sup>
      <span class="emphasis">
       <em>
        z Bánoviny, vlastne z Rjeky
       </em>
      </span>
      — Rjeka, prístavné mesto, dnes
               patrí Taliansku, od r. 1807 — 1918 patrila Uhorsku, bola hlavným mestom
               Bánoviny
     </p>
    </div>
    <div class="footnote">
     <p>
      <sup>
       [
       <a class="para" href="#id2504468" name="ftn.id2504468">
        38
       </a>
       ]
      </sup>
      <span class="emphasis">
       <em>
        beg
       </em>
      </span>
      — v Turecku označenie príslušníka vznešeného rodu, súčasť
               mena; dnes titul vysokého dôstojníka alebo úradníka
     </p>
    </div>
    <div class="footnote">
     <p>
      <sup>
       [
       <a class="para" href="#id2504566" name="ftn.id2504566">
        39
       </a>
       ]
      </sup>
      <span class="emphasis">
       <em>
        Ala, synko, ala, da čujemo
       </em>
      </span>
      (chorv.) — Nože, synku, nože, nech
               počujeme.
     </p>
    </div>
    <div class="footnote">
     <p>
      <sup>
       [
       <a class="para" href="#id2504739" name="ftn.id2504739">
        40
       </a>
       ]
      </sup>
      <span class="emphasis">
       <em>
        kršćanin
       </em>
      </span>
      (chorv.) — kresťan
     </p>
    </div>
    <div class="footnote">
     <p>
      <sup>
       [
       <a class="para" href="#id2578063" name="ftn.id2578063">
        41
       </a>
       ]
      </sup>
      <span class="emphasis">
       <em>
        Zorze, Zorzol
       </em>
      </span>
      — Juraj
     </p>
    </div>
    <div class="footnote">
     <p>
      <sup>
       [
       <a class="para" href="#id2578073" name="ftn.id2578073">
        42
       </a>
       ]
      </sup>
      <span class="emphasis">
       <em>
        s mukou
       </em>
      </span>
      (chorv.) — ťažko, namáhavo
     </p>
    </div>
   </div>
  </div>
  <div>
   <div class="titlepage">
    <div>
     <div>
      <h2 class="title">
       <a name="id2578328">
       </a>
       4
      </h2>
     </div>
    </div>
   </div>
   <p>
   </p>
   <p>
   </p>
   <p>
    Petrove záležitosti dozreli natoľko, že treba o nich uvedomiť otca. Nie preto, že ráta
         vari na jeho podporu — ale zo synovskej úcty a vďaky. Jova mu oddala svoje peniaze, dosť,
         aby zariadil dom. Trochu sa i hanbí použiť jej peňazí, ťažko vyslúžených, ale nevidí
         nateraz inej pomoci.
   </p>
   <p>
    Celý deň zápasil so sebou, ako predniesť otcovi rozhodnutie. Nemôže sa nijako osmeliť.
         Konečne si to ponechal na spiatočnú cestu z poľa. Mladší bratia odbehli, naháňajúc sa — a
         on mohol zaviesť reč na tento predmet.
   </p>
   <p>
    „Tak si sa ty rozhodol oženiť!“ zvolal starý Ilija živo. Vidno, potešila ho zpráva. Čo
         ja na to poviem? Je, synko, i slušné i spravodlivé dielo. Ja pristanem kedykoľvek: boh nech
         ,upraví‘ i dá požehnania. Bol si mi syn dobrý, i poslušný: môžem ti len dobré vinšovať…“
   </p>
   <p>
    Posledné slová udusili sa v plači. Otec utrel slzy rukávom a povzdychol.
   </p>
   <p>
    Petrovi tiež naskočili slzy do očí. Skrytá láska otcovská, hľa, vydobyla sa napovrch, v
         slovách srdečných. Stala mu pred oči chladná bezohľadnosť, s ktorou ho ide zbehnúť a
         oddeliť sa od neho.
   </p>
   <p>
    „Veď to som očakával dávno!“ vraví otec pokojne a ticho. Prišiel čas i tomu, ako každá
         vec má svoj čas. Všetko je správne — a čoho niet, môže sa opatriť. A kedy by si chcel? Do
         leta?“
   </p>
   <p>
    „Okolo Turíc…“
   </p>
   <p>
    „No, môže sa i okolo Turíc — prečo nie? Ja s deťmi: kde som. Ty — kde bývaš teraz. A
         Ivan — no, do zimy postavíme za kuchyňou izbičku… Zmestíme sa.“
   </p>
   <p>
    Hovoril to už veselo a s istotou, ako rozkladáme plány dávno vytvorené.
   </p>
   <p>
    „Len to je hlavná vec, ktorú si vyhliadol! Či je znášanlivá, dobrá, nech nemáme v dome
         hriechu. Kde je v dome mnoho, hriech ľahko skrsne…“
   </p>
   <p>
    „Jova Zubićova,“ šepol Petar, sotva dýchajúc.
   </p>
   <p>
    Otec nepozrel naň, ani vari nenie prekvapený. Oko mu blúdi po zelenom kraji a dlho, dlho
         neodpovedá.
   </p>
   <p>
    „Sirota je,“ preriekol konečne otec. „Nepočuť o nej ničoho zlého… Pravda, je v cudzom
         svete, — ale zlý chýr ďaleko chodí. Nuž v tvojich je rukách a božích. Vyrástla v biede a
         nevoli — nebude pyšná. Iba že je nie nášho stavu, težackého. Ale žena sa prilahodí, keď je
         z boha…“
   </p>
   <p>
    Petrovi sa vidí, že otec nenie spokojný. Hovorí o nej tak chladno! Snáď jej nedôveruje.
         Prečo vyslovil i narážku o stave težackom len zďaleka?
   </p>
   <p>
    „Verte mi, dobrá je a tichá ako jahňa,“ riekol s ohňom a začervenal sa. „Pýchy v nej
         niet ani druhej veci. I šanovlivá je, sporivá…“
   </p>
   <p>
    „Tým lepšie, sinko, keď je taká. Tvoj zisk a sláva! Taká žena veľký je poklad mužovi!
         Pozri na mater! Nasýti desatoro, sám nevieš čím… A to láska rozhojňuje každý dar boží. Pod
         jej rukou nič sa nestratí — skôr veľadí sa, navidomoči rastie, ako tých päť rybičiek na púšti…“
    <sup>
     [
     <a class="footnote" href="#ftn.id2578479" name="id2578479">
      43
     </a>
     ]
    </sup>
   </p>
   <p>
    Petar sa pousiloval zdeliť otcovi, ako sa ide zariadiť.
   </p>
   <p>
    „Verte mi, ćako, ťažko mi bolo! Odlúčiť sa od otca, ako by nie! Ale potreba je krutá.
         Snímem mnohú starosť z hlavy vašej a seba postavím na istejší základ. Čo idem urobiť ja,
         musel by urobiť Ivan, alebo Niko… Roztrhať sa musíme, či dnes, alebo do roka. Nuž urobím to
         ja, kým ste mladší a máte pomoc.“
   </p>
   <p>
    Starý odvrátil tvár od syna.
   </p>
   <p>
    „To nebolo treba — nebolo!“ ozval sa hlasom rozochveným. „Načo odčesnúť haluz, keď je
         peň živý a zdravý? A starosti? Také starosti sú chlúba každému otcovi i sláva. Nesužujú,
         ale posilňujú. Pre ne najmenej!“ Zamĺkol v mocnom rozochvení, Petar kráča popri ňom s
         hlavou sklopenou a srdcom rozbúreným. Ľúto mu, že otcovi pripravil takú bolesť. „Tebe bude
         istejšie, to uznávam. Mnoho roboty ťa čaká, ale len prvé roky, kým dačo vysadíš. Ale budeš
         aspoň na svojom. A v tom ťa chválim.“
   </p>
   <p>
    „Keby len to, nikdy by neodchodil od vás!“ zvolal vrelým hlasom. „Bol som dosiaľ, mohol
         by až do smrti. Ale, pomyslite: ako zahradiť bratom cestu? Každý má ohľad na najstaršieho.
         Jeden po druhom by museli ustupovať z domu. A takto? Ostane všetko pri starom, iba že ja
         prejdem do tretieho dvora.“
   </p>
   <p>
    „Veď v tom máš pravdu. Ja len; že je ťažko, keď… Nuž bolí trhať zdravý úd od tela
         zdravého. Pravda, akože! Desať vyžije, ale pätnásť, dvadsať… Nik ti nemá za zlé. Ani dom
         stavať na piesku. Ale bez trhania nemožno — a to bolí…“
   </p>
   <p>
    „A či sa my musíme roztrhnúť? Ja vám budem syn až do smrti. Ako dosiaľ, ba lepší. Bratom
         brat. A vy — vari by ste ma odvrhli!“
   </p>
   <p>
    „A kto ti to hovorí?“ zvolal starý bodro. „Ty urob, čo znáš. Keď ti príde kopať,
         kolčovať, vyrábať — tu sme. Všetci sa oboríme do roboty. Ako by sme sa mohli opustiť!“
   </p>
   <p>
    Tak sa uspokojoval starý a vžíval pomaly do nevyhnutnosti. S materou bolo ešte viac
         roboty, kým ju presvedčil. Ale konečne i ona sa spokojila so svojím osudom.
   </p>
   <p>
    Tieto rozhovory bývali tajné. Obyčajne, keď deti pospali. Ivan teraz vodieva statok u
         goru a Niko, osemnásťročný, trávieva večery s kamarátmi. Večerom sa ozýva ich mocný spev od
         kostola, pekný, dvojhlasový. Následkom toho netuší nikto, čo sa varí v Kolićovom dome za
         prekvapenie. Jediný Lovre Mašić šípi čosi, čo má Petar za lubom.
   </p>
   <p>
    ,Nech robí, čo chce,‘ myslí si vypočítavo, miešajúc masívnu reťaz na hodinkách, ja som
         rád, že idem mať takého težaka. Pole nebude stáť bez osohu — keď môžem mať z neho dobrú
         intrádu…‘
   </p>
   <p>
    V takých prípravách zavítalo prvého mája. Deň, keď mládenec kladie svojej ,dragej‘
    <sup>
     [
     <a class="footnote" href="#ftn.id2578619" name="id2578619">
      44
     </a>
     ]
    </sup>
    na okienko alebo na dvere máj.
   </p>
   <p>
    Jova sa bola pred dakoľkými dňami vrátila zo susedného ostrova. Doniesla všetky veci i
         nasťahovala sa zas do domu strýca Dujeho Odrića, k rodici Milke. Tento nečakaný návrat
         vzbudil i čosi rečí — ale tie utíchli. V poli je náhla robota, svet je pri nej od svitu do
         mraku: rád je, keď sa môže naspať, nieto klebetami sa ,gubiť‘.
   </p>
   <p>
    Petar po iné roky nestaral sa veľmi o prvý máj. Nemal tušenia, čo má v sebe za krásu a
         divné kúzlo. Trávieval i túto noc obyčajne na paši so statkom.
   </p>
   <p>
    Dnes večer zostal vo dvorku pri vatre. Hľadí do kraja tichého, preniknutého teplotou.
         Biele domy stoja ako na stráži, tmavé česmíny a šedé olivy dýšu tuhou vôňou. Ľahký vetrík
         od mora roznáša ju po tesných dvorcoch a vháňa otvorenými oblokmi a dverami do chyžiek.
         Ozýva sa cvrček a z protivnej stráne dolieha roztúžená pieseň slávika. V povetrí mihne
         netopier a po rozkvitnutej šalvii túla sa tichým letom pávie oko. Na tmavej hladine mora
         zažali sa tajomné svetlá, sťa bludičky — rybári vábia ryby k brehu. Chcú ich opásať sieťami
         a vysypať sťa striebro do bruchatých bárok.
   </p>
   <p>
    Starý Ilija zavzdychal, vytriasol popol z luly, podvihol sa, prehol dva — tri razy v
         krížoch, zase zastonal a vlečie sa k domu na zatŕpnulých nohách. „Laka noć,
    <sup>
     [
     <a class="footnote" href="#ftn.id2578688" name="id2578688">
      45
     </a>
     ]
    </sup>
    Petre!“ zavinšoval synovi a zanikol v temnote chyžky.
   </p>
   <p>
    Je samotný. Mysľou sa mu preťahujú obrazy z ďalekej i blízkej mladosti. Všetky sú
         pripútané k tomuto domu. V ňom tiekla mladosť — ticho, nepozorovane, i utiekla… A menovite
         jedna noc! Jej obraz mu neschodí z mysle. Noc nie takto tichá a teplá. Divoká ,južina‘
    <sup>
     [
     <a class="footnote" href="#ftn.id2578712" name="id2578712">
      46
     </a>
     ]
    </sup>
    lomcuje dverami i okenicami. Preniká špárami v krove, túla sa po izbe, prechodí
         všetky kúty. Svetielko v olejovom kahanci nahýna sa sem i tam. Dakedy zatancuje, sťaby sa
         chcelo odtrhnúť od knôtu a odletieť ďaleko, ďaleko. Pri posteli sedí Ilija, statný, mocný,
         s rozčuchranou bradou. Pozerá úzkostne na posteľ, kde leží Petar pätnásťročný, s rozpálenou
         hlavou, s blyštiacimi očami. Kladie mu dlaň na horúce čelo a chladí ho studenými obkladmi.
         Tak nariadil šor Mijo
    <sup>
     [
     <a class="footnote" href="#ftn.id2578733" name="id2578733">
      47
     </a>
     ]
    </sup>
    doktor hen za tretím vrchom v treťom meste. Ilija ho ,dohnal‘ včera
         predpoludním a dnes pred večerom vrátil sa s ustatou mazgou, ktorá doktora ,honila‘. Predal
         štyri ,barilá‘ (okovy) vína i pol barila oleja, len aby synovi sekli žilu. A teraz mu
         podáva každú hodinu ,žlicu‘
    <sup>
     [
     <a class="footnote" href="#ftn.id2578753" name="id2578753">
      48
     </a>
     ]
    </sup>
    odvaru, na ktorý odtrhol dvadsať listov z olivy a pätnásť z mandlovníka na pol
         žajdlíka vody.
   </p>
   <p>
    A malý ,bolestník‘
    <sup>
     [
     <a class="footnote" href="#ftn.id2578770" name="id2578770">
      49
     </a>
     ]
    </sup>
    hľadí na jedno miesto. Otca vidí dobre i jeho utrápenú tvár. Nemôže pochopiť,
         prečo je tá tvár utrápená. Prečo sa trasie ruka, keď sa mu dotkne čela. A jemu je tak
         slávne odpočívať! Vidí kahanec i to roztancované svetlo. Čaká, kedy sa odtrhne, podletí pod
         dach, pretiahne sa špárou a uletí ta hore, vysoko, vysoko — kde si mesiac tak majestátne
         vedie a hviezdičky veselo mihotajú. Čaká, kedy dúchne ten tuhší vetrík, kedy odtrhne
         svetielko a vynesie ho do nekonečných výšin. Potom bude tma, ticho, a večitý, večitý
         odpočinok… Ťažká hlava borí sa do podušky, ruka visí dolu…
   </p>
   <p>
    A tu čuje spoza krásnych vidín, ako sa mu kladie čiasi hlava na prsia — a to je otcova,
         uslzená, smutná, a šepoce mu naliehave: „Petre, dieťa moje, jabuko moja…“
   </p>
   <p>
    Diví sa, prečo práve tento obraz sa ustavične vracia. Jest druhých nadostač, plných jasu
         i veselia i bujarej radosti. Zato sa vracia, aby sa cítil ešte väčším dlžníkom otcovým. Má
         mu vrátiť to, čo sa nikdy vrátiť nemôže. A vracia sa práve vtedy, keď on je na skoku spod
         otcovského krovu.
   </p>
   <p>
    K polnoci sa zobral do dediny. Noc akoby spala ťažkým snom. Ide na prstoch, ale zdá sa
         mu, že ho čuje celý svet. V ruke nesie kyticu kvietia, ktorú bol ukryl v Lovreho záhrade k
         citrónom, od zimy ešte zakrytým rohožkou. Srdce mu mocne bije, kýsi hlas mu vytýka:
   </p>
   <p>
    „Dlžník si veľký — kedy zaplatíš otcovi? Dlžník si — načo sú ti nové zväzky, keď si
         zapriahnutý v starých…“
   </p>
   <p>
    Ale on zatlačuje tento hlas. Akási surová sila tisne ho s májom pred Jovine dvere.
   </p>
   <p>
    Preškrabal sa ponad ,gomilu‘ do dvora a zakráda sa k dverám. Len-len že nepadol na čosi
         mäkkého, ustretého naprostred dvora. Prihol sa — prsty nahmatali človeka, zakrúteného v
         koberci. Svák Jovin, starý Duje, ,stráži‘ svoj dom.
   </p>
   <p>
    Obišiel prekážku, kyticu položil na prah dverí.
   </p>
   <p>
    Starý Duje sa pohol, keď sa vracal popri ňom. Utiahol sa za uhol domca a načúva, či sa
         nepodvihne starý. Ale on sa nehýbe, iba zavzdychal: „Oh, sveti moj Duje, moli za nas!“
    <sup>
     [
     <a class="footnote" href="#ftn.id2578878" name="id2578878">
      50
     </a>
     ]
    </sup>
    a zazíval.
   </p>
   <p>
    Oddola čuť kroky, všakovak miešané, medzi ne trúsia sa hlasy. Starému prišlo na um, čo
         je dnes, i prišlo mu na um, ako on obchádzal dedinou a čo stváral. Vzdychlo sa mu. Ej,
         mnoho rokov, mnoho!
   </p>
   <p>
    „Ach ,mladost — ludost‘ (mladosť — pochabosť),“ zavzdychal a obrátil sa na druhý bok.
   </p>
   <p>
    Petar popri ,gomile‘ ťahá sa v dolinu, odkiaľ čuť hovor. Mládenci nebodaj stoja a radia
         sa. Učupil sa, že medzi nimi je len ,gomila‘, a načúva.
   </p>
   <p>
    „Teraz je na tebe, Niko… Pozri!“ čuť jeden hlas.
   </p>
   <p>
    „Starý je predo dvermi. Ošinie ma…“ Petar rozoznal hlas bratov. Teda bratova kompánia.
   </p>
   <p>
    „Vari sa bojíš!“ vysmieva ho Jakov Mateho. „A ja som sa nebál. A Duje je krivý — kým sa
         zrepetí, ty môžeš…“
   </p>
   <p>
    „Aleže mi neutečte, ak by dačo…“
   </p>
   <p>
    Prešiel ponad múr i zakráda sa k domu. Petar za ním. Hnevá sa, že jeho kyticu hodia
         daktorej druhej.
   </p>
   <p>
    Niko sa vrátil k ohrade s kyticou. Mal sa od radosti rozpučiť, že sa mu výlet vydaril.
         Petar ho chytil za ruku. Niko nevie, kam sa podieť, vidiac tu Petra.
   </p>
   <p>
    „Polož, odkiaľ si ju vzal,“ vraví mu, stískajúc mu ruku. „A neopováž sa nikomu povedať!
         Čo sa starieš, do čoho ťa nič?“
   </p>
   <p>
    Niko zas sa vrátil k dverám a položil kyticu.
   </p>
   <p>
    Duje podvihol hlavu a šomre:
   </p>
   <p>
    „Čo tu hľadáš, človeče, keď nieto nič. Vidíš, že tu ležím — musel by počuť, keby čo
         bolo…“
   </p>
   <p>
    Niko presadil ohradu a zvestuje priateľom:
   </p>
   <p>
    „Nebolo nič — a Duje len toľko, že ma nelapil.“
   </p>
   <p>
    „Ach, sveti moj Duje, moli za nas!“ vzdychol zase Duje.
   </p>
   <p>
    Petar okľukami vrátil sa domov.
   </p>
   <p>
    *
   </p>
   <p>
    Vyparili sa predstavy z ďalekej mladosti. I ten nekonečný dlh, ktorý sa nikdy nemôže
         vrátiť — i ten akoby ho nebolo.
   </p>
   <p>
    Odbavili sa ,pronuncie‘ (ohlášky) a všetko ,puklo‘, t. j. tajomstvo vyšlo ,na vidilo‘.
    <sup>
     [
     <a class="footnote" href="#ftn.id2579005" name="id2579005">
      51
     </a>
     ]
    </sup>
    Podivenie bolo pri prvej ohláške nesmierne. Ale najväčšmi sa podivila Katica
         spod kostola, ba zhrozila! Div nezamdlela pod ohláškou. A keď sa trochu prebrala,
         prežehnala sa s ustrnutím: „U ime Oca i Sina i Duha Svetoga
    <sup>
     [
     <a class="footnote" href="#ftn.id2579023" name="id2579023">
      52
     </a>
     ]
    </sup>
    Amen!“ Susedky zbadali, ako sa ,krsti‘ (prežehnáva) nad Petrovým
         ,matrimonijom‘. Žmurkli očami, daktoré sa i poštuchali lakťami. Nuž škodoradosť! Ale zato
         keď pred kostolom sa každý Petrovi ,radoval‘, tisnúc mu ruku, vzmužila sa i ona a riekla:
         „Ja ti se radujem.“
    <sup>
     [
     <a class="footnote" href="#ftn.id2579045" name="id2579045">
      53
     </a>
     ]
    </sup>
    Slzy ju išli udáviť.
   </p>
   <p>
    Petar zariadil v Lovreho dvore domec ,na svu prešu‘ (oprekot). Z toho sa rozliezli po
         dedine najpodivnejšie chýry.
   </p>
   <p>
    Že starý Ilija nechce ich vidieť v svojom dome.
   </p>
   <p>
    Že bude čosi vo veci, keď sa toľme náhlia…
   </p>
   <p>
    Ze nevie sa, čo ona po svete stvárala…
   </p>
   <p>
    Že Petar je ťuťmák, ktorý kupuje mačku vo vreci.
   </p>
   <p>
    Našli sa i horlivci, ktorí išli ,povirit‘ (pozrieť) do mesta, kde Jova slúžila…
         Stopovali jej minulosť. Nedoniesli domov nič — a predsa narozsýpali chýrov plné vrecia.
         Vôbec každý sa protivil tomuto matrimoniju…
   </p>
   <p>
    Ilija nepočúval reči, Petar vyhýbal každému. Usadil sa ,do svojho‘. Zariadil sa lepšie,
         než sám úfal. Ilija kúpil všetko do kuchyne, ba i truhlu a kasňu — i širokú posteľ z
         pravého jedľového dreva. Mať sa zadĺžila u kumy
    <sup>
     [
     <a class="footnote" href="#ftn.id2579106" name="id2579106">
      54
     </a>
     ]
    </sup>
    Džuzepíny
    <sup>
     [
     <a class="footnote" href="#ftn.id2579115" name="id2579115">
      55
     </a>
     ]
    </sup>
    a kúpila koberce, pokrývadlá i posteľné plachty. Sama ich zošívala, aby vyšla
         šírina dupľovaná… Ivan kúpil nastávajúcej ,kuňade‘ (švagrinej) zrkadlo na stenu, i jej
         ,zapovjednika‘ sv. Ivana krstiteľa. Niko, nemajúc sa čím zavďačiť, pobil sa dva razy so
         svojimi kompánmi, ktorí ho naberali pre ,kuňadu z mesta‘.
   </p>
   <p>
    Nuž Petar bol dojatý i preniknutý vďačnosťou, že stoja domáci pri ňom, vzdor toľkým
         klebetám…
   </p>
   <p>
    Prišiel deň sobáša.
   </p>
   <p>
    Zazvonili druhý raz a hrnie sa sveta pred kostol. Ženy, deti, mládenci, ba i vážni
         mužovia stoja pred kostolom. Tu je kapetan Nade
    <sup>
     [
     <a class="footnote" href="#ftn.id2579154" name="id2579154">
      56
     </a>
     ]
    </sup>
    i konžilier šor Zorzi. Všetko chce vidieť, čo to ide byť…
   </p>
   <p>
    A videli Petra, keď zaznel ,dozvon‘, v malej červenej čiapočke, postavenej hrdo nad
         pravé ucho. Videli ,neviesticu‘,
    <sup>
     [
     <a class="footnote" href="#ftn.id2579175" name="id2579175">
      57
     </a>
     ]
    </sup>
    ohovorenú, posmievanú. A je predsa švárna. Starý Tadija Godlovič, vidiac ju,
         zvolal: „Aboj meni! Ča je lipa! Kâ cvit od omendule!“ (Či je krásna — sťa kvet mandľový).
   </p>
   <p>
    Svati vošli do kostola a za nimi ,svitina‘,
    <sup>
     [
     <a class="footnote" href="#ftn.id2579196" name="id2579196">
      58
     </a>
     ]
    </sup>
    vo zvedavosti neohraničenej. Na otázku ,parokovu‘ (plebánovu): či ho chce, ona
         odpovedá hlasom bojazlivým: „Hoću, šor ši!“ (Chcem, pane, áno!) Na toto slovo vyhrnulo sa
         diváctvo na pliacok. Nechce sa im čakať dnuka, kým skončí sa omša. Radšej sa vyšantujú pred
         kostolom. Menovite dievky sa chichocú, štebotajú s rukami pod zásterkou, holohlavé. Vážne
         obecenstvo zostalo v kostole a pri dverách utvorili uličku miestni žobráci a žobrácky pod
         vodcovstvom starého Dujeho, čakajúc ,karitad‘ almužnu.
   </p>
   <p>
    Konečne vyšli ,mladenci‘ (novomanželia), bledí, premenení, s tvárou nadchnutou,
         zduševnelou. Neozývajú sa im v ústrety výsmechy a klebety. Všetko stojí ticho a akosi
         skromne opodiaľ. Iba čo detvákov hŕba sa hrnie pred svadobným sprievodom. Majster Stipe,
    <sup>
     [
     <a class="footnote" href="#ftn.id2579230" name="id2579230">
      59
     </a>
     ]
    </sup>
    s harmonikou a čiapkou na uchu, kráča popredku, nie smerom k Odrićovmu domu,
         ale na vyšný koniec a stadiaľ na nižný… Treba sa ukázať, celej dedine vo svadobnej sláve —
         tak žiada stará obyčaj. Až z nižného konca sa zvrátili k nevestinmu domu.
   </p>
   <p>
    Zo všetkých strán čujú radostné pozdravy! Čo zmôže sobáš! Nikto sa neodváži prezradiť
         najmenšie podozrenie, klebetu alebo výsmech. Ak sa chyba stala, stala sa pred sobášom a
         sobáš zotrel všetko…
   </p>
   <p>
    I veľká úcta sa im preukazuje. Pred bránou kapetana Nadeho stojí sama jeho pani, šora Čara
    <sup>
     [
     <a class="footnote" href="#ftn.id2579265" name="id2579265">
      60
     </a>
     ]
    </sup>
    s tácňou v ruke. Na tácni ,sladkarije‘ — sušené figy, mandle — fľaša jemného
         ,prošeka‘ (sladkého vína) a kalíšky. Takto traktuje celú svadobnú spoločnosť. I šora Adrina,
    <sup>
     [
     <a class="footnote" href="#ftn.id2579281" name="id2579281">
      61
     </a>
     ]
    </sup>
    žena konžiliera šora Zorzola na ten istý spôsob ,počastila‘
    <sup>
     [
     <a class="footnote" href="#ftn.id2579292" name="id2579292">
      62
     </a>
     ]
    </sup>
    družinu.
   </p>
   <p>
    Samo sebou sa rozumie, že celou dedinou, kade prešli, z každého obloka a balkóna vyzerá
         množstvo ženských hláv — a tieto sypú na družinu a ,mládencov‘ naozajstný dážď ryzkaše,
         pšenice a kde-tu — ,pri velich
    <sup>
     [
     <a class="footnote" href="#ftn.id2579313" name="id2579313">
      63
     </a>
     ]
    </sup>
    domoch‘ — i opravdivé bonbóny, na ktoré sa hneď vrhajú deti a uličníci. Sliepky
         mali tri dni robotu, kým vyzbierali všetku ryzkašu a pšenicu, rozosiatu po uliciach…
   </p>
   <p>
    *
   </p>
   <p>
    Ženy, čo o týždeň nato išli na obecnú lokvu, stretajú mladú ženu kráčať pekným krokom
         pod batohom haluziny zelenej na hlave. Haluzina prikrýva ju temer do pása — nedalo by sa
         poznať, kto je tá ženská. Ale každá sa domyslí zaraz: tri kroky za ňou ide Petar s
         ,mašklinom‘ (čakanom) na pleci a na hlave šatka, uviazaná v tyle, ako ju nosievajú težiaci
         v ťažkej kopačke.
   </p>
   <p>
    „Ah — Gospe moja!“ zvolala kuma Džuzepína, a zastala. „Či to tak! Na mladú ženu naložiť
         nošu ,šume‘ (hory). Ba či sa nehanbíš!“
   </p>
   <p>
    „A čo urobíte, kuma Džuzepína,“ bráni sa Petar, „keď ona nástojí… Schválne prišla pod
         Sukovac — lebo tam kolčujem čosi medze — že doniesť, čo sa vykolčovalo. Vravím i ja, že to
         mohli otcove mazgy. Ak nie dnes, teda zajtra, alebo tam pozajtre…“
   </p>
   <p>
    „A akože, ćerce (dcérka) moja!“ hreší kuma už ju. „Čo sa budeš s batohmi ,ruinávať‘.
         Treba ,čuvat‘ (chrániť) svoje pekné zdravie…“
   </p>
   <p>
    „Keď je ,kapričioža!‘“
    <sup>
     [
     <a class="footnote" href="#ftn.id2579375" name="id2579375">
      64
     </a>
     ]
    </sup>
    žaluje sa Petar. „Čože urobíte!“
   </p>
   <p>
    Keď došli do dvora, zhodila Jova batoh na veľkú hŕbu zelenej haluziny.
   </p>
   <p>
    „Kto poznášal túto šumu?“ pýta sa ho ona s výčitkou: „Tiež mazgy otcove?“ Zahrozila mu a
         usmiala sa: „Vidíš, ako cigániš! I kolčovať i domov znášať — a čo potom ja? Ako to
         dopustiť?“
   </p>
   <p>
    „Ty si rana srdca môjho,“ odpovedá Petar s úsmevom. „I jabuka čudnovatej krásy…“
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2578479" name="ftn.id2578479">
        43
       </a>
       ]
      </sup>
      <span class="emphasis">
       <em>
        ako tých pät rybičiek na púšti
       </em>
      </span>
      — narážka na podobenstvo z
               Nového zákona o tom, ako Ježiš piatimi chlebmi a dvoma rybami nasýtil päťtisíc ľudí
               (Ján 6, 1 — 5)
     </p>
    </div>
    <div class="footnote">
     <p>
      <sup>
       [
       <a class="para" href="#id2578619" name="ftn.id2578619">
        44
       </a>
       ]
      </sup>
      <span class="emphasis">
       <em>
        draga
       </em>
      </span>
      (chorv.) — milá
     </p>
    </div>
    <div class="footnote">
     <p>
      <sup>
       [
       <a class="para" href="#id2578688" name="ftn.id2578688">
        45
       </a>
       ]
      </sup>
      <span class="emphasis">
       <em>
        Laka noć
       </em>
      </span>
      (chorv.) — Dobrú noc
     </p>
    </div>
    <div class="footnote">
     <p>
      <sup>
       [
       <a class="para" href="#id2578712" name="ftn.id2578712">
        46
       </a>
       ]
      </sup>
      <span class="emphasis">
       <em>
        jugo i južina
       </em>
      </span>
      (chorv.) — južný vietor
     </p>
    </div>
    <div class="footnote">
     <p>
      <sup>
       [
       <a class="para" href="#id2578733" name="ftn.id2578733">
        47
       </a>
       ]
      </sup>
      <span class="emphasis">
       <em>
        Mijo
       </em>
      </span>
      — Michal
     </p>
    </div>
    <div class="footnote">
     <p>
      <sup>
       [
       <a class="para" href="#id2578753" name="ftn.id2578753">
        48
       </a>
       ]
      </sup>
      <span class="emphasis">
       <em>
        žlica
       </em>
      </span>
      (chorv.) — lyžica
     </p>
    </div>
    <div class="footnote">
     <p>
      <sup>
       [
       <a class="para" href="#id2578770" name="ftn.id2578770">
        49
       </a>
       ]
      </sup>
      <span class="emphasis">
       <em>
        bolestník
       </em>
      </span>
      (chorv.) — chorý
     </p>
    </div>
    <div class="footnote">
     <p>
      <sup>
       [
       <a class="para" href="#id2578878" name="ftn.id2578878">
        50
       </a>
       ]
      </sup>
      <span class="emphasis">
       <em>
        Oh, sveti moj Duje, moli za nas!
       </em>
      </span>
      (chorv.) — Och, svätý môj
               Domnius, oroduj za nás!
     </p>
    </div>
    <div class="footnote">
     <p>
      <sup>
       [
       <a class="para" href="#id2579005" name="ftn.id2579005">
        51
       </a>
       ]
      </sup>
      <span class="emphasis">
       <em>
        na vidilo
       </em>
      </span>
      (chorv.) — na svetlo, navonok
     </p>
    </div>
    <div class="footnote">
     <p>
      <sup>
       [
       <a class="para" href="#id2579023" name="ftn.id2579023">
        52
       </a>
       ]
      </sup>
      <span class="emphasis">
       <em>
        U ime Oca i Sina i Duha Svetoga
       </em>
      </span>
      (chorv.) — V mene Otca i Syna
               i Ducha Svätého
     </p>
    </div>
    <div class="footnote">
     <p>
      <sup>
       [
       <a class="para" href="#id2579045" name="ftn.id2579045">
        53
       </a>
       ]
      </sup>
      <span class="emphasis">
       <em>
        Ja ti se radujem
       </em>
      </span>
      (chorv.) — teším sa, blahoželám ti (slová
               gratulácie)
     </p>
    </div>
    <div class="footnote">
     <p>
      <sup>
       [
       <a class="para" href="#id2579106" name="ftn.id2579106">
        54
       </a>
       ]
      </sup>
      <span class="emphasis">
       <em>
        kuma
       </em>
      </span>
      (chorv.) — kmotra, krstná matka
     </p>
    </div>
    <div class="footnote">
     <p>
      <sup>
       [
       <a class="para" href="#id2579115" name="ftn.id2579115">
        55
       </a>
       ]
      </sup>
      <span class="emphasis">
       <em>
        Džuzepína
       </em>
      </span>
      — Jozefína
     </p>
    </div>
    <div class="footnote">
     <p>
      <sup>
       [
       <a class="para" href="#id2579154" name="ftn.id2579154">
        56
       </a>
       ]
      </sup>
      <span class="emphasis">
       <em>
        Nade
       </em>
      </span>
      — osobné meno Nade, Nadale (z let. Natalis),
               Božić
     </p>
    </div>
    <div class="footnote">
     <p>
      <sup>
       [
       <a class="para" href="#id2579175" name="ftn.id2579175">
        57
       </a>
       ]
      </sup>
      <span class="emphasis">
       <em>
        neviestica
       </em>
      </span>
      (chorv.) — nevesta
     </p>
    </div>
    <div class="footnote">
     <p>
      <sup>
       [
       <a class="para" href="#id2579196" name="ftn.id2579196">
        58
       </a>
       ]
      </sup>
      <span class="emphasis">
       <em>
        svitina
       </em>
      </span>
      (chorv.) — zástup, dav
     </p>
    </div>
    <div class="footnote">
     <p>
      <sup>
       [
       <a class="para" href="#id2579230" name="ftn.id2579230">
        59
       </a>
       ]
      </sup>
      <span class="emphasis">
       <em>
        Stipe
       </em>
      </span>
      — Štefan
     </p>
    </div>
    <div class="footnote">
     <p>
      <sup>
       [
       <a class="para" href="#id2579265" name="ftn.id2579265">
        60
       </a>
       ]
      </sup>
      <span class="emphasis">
       <em>
        Cara
       </em>
      </span>
      — Klára
     </p>
    </div>
    <div class="footnote">
     <p>
      <sup>
       [
       <a class="para" href="#id2579281" name="ftn.id2579281">
        61
       </a>
       ]
      </sup>
      <span class="emphasis">
       <em>
        Adrina
       </em>
      </span>
      — Adriana
     </p>
    </div>
    <div class="footnote">
     <p>
      <sup>
       [
       <a class="para" href="#id2579292" name="ftn.id2579292">
        62
       </a>
       ]
      </sup>
      <span class="emphasis">
       <em>
        počastiti
       </em>
      </span>
      (chorv.) — počastovať, pohostiť
     </p>
    </div>
    <div class="footnote">
     <p>
      <sup>
       [
       <a class="para" href="#id2579313" name="ftn.id2579313">
        63
       </a>
       ]
      </sup>
      <span class="emphasis">
       <em>
        veli
       </em>
      </span>
      (chorv.) — veľký
     </p>
    </div>
    <div class="footnote">
     <p>
      <sup>
       [
       <a class="para" href="#id2579375" name="ftn.id2579375">
        64
       </a>
       ]
      </sup>
      <span class="emphasis">
       <em>
        kapričiož
       </em>
      </span>
      (z tal.) — vrtošivý
     </p>
    </div>
   </div>
  </div>
 </body>
</html>
