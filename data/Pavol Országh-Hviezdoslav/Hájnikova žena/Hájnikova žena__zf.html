<html>
 <body>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="pozdrav">
       </a>
       Pozdrav
      </h2>
     </div>
    </div>
   </div>
   <div class="literallayout">
    <p>
     <br/>
     Pozdravujem vás, lesy, hory,
     <br/>
     z tej duše pozdravujem vás!
     <br/>
     Čo mrcha svet v nás skvári, zmorí,
     <br/>
     zrak jeho urknul, zmámila
     <br/>
     lož, ohlušila presila:
     <br/>
     vy k žitiu privediete zas,
     <br/>
     vy vzkriesite, vy zotavíte,
     <br/>
     z jatrivých vyliečite rán,
     <br/>
     v opravdu priamom, bratskom cite
     <br/>
     otvoriac lono dokorán,
     <br/>
     a srdečnosť kde odveká,
     <br/>
     kde nikdy nevyspela zrada,
     <br/>
     bez dotazu, kto on, čo hľadá,
     <br/>
     na lono to, hľa, v objem sladký
     <br/>
     ramenom láskyplnej matky
     <br/>
     pritúliac verne človeka...
     <br/>
     Len okamih tam pobudnutia:
     <br/>
     už mŕtvie bôľ, už slabnú putá,
     <br/>
     zrak čistí sa, tlak voľneje,
     <br/>
     i oživujú nádeje;
     <br/>
     len jeden pokyn, zášum lesný,
     <br/>
     len jeden horskej riavy skok:
     <br/>
     a duša už sa ladí k piesni,
     <br/>
     tkne sa jej bičík prečudesný —
     <br/>
     a srdce hupká vozvysok;
     <br/>
     len jedno orla skolotanie,
     <br/>
     len jeden švihot sokola,
     <br/>
     prez horu mužné zahvízdanie,
     <br/>
     na holiach jeden záblesk vatry:
     <br/>
     a nás už chváce povoľa,
     <br/>
     duch už sa zažal, už sa jatrí,
     <br/>
     plamenným krídlom šibe hor’,
     <br/>
     jak v nebo naspäť meteor;
     <br/>
     len chvíľka, ako vzdušný vlas
     <br/>
     čo preletí nám ponad hlavu —
     <br/>
     a už ju máme, myseľ hravú:
     <br/>
     zmladenej duše prez dúbravu
     <br/>
     tak strie sa, ako dúhy pás...
     <br/>
     ...Z tej duše pozdravujem vás!
     <br/>
    </p>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="i">
       </a>
       I
      </h2>
     </div>
    </div>
   </div>
   <div class="literallayout">
    <p>
     <br/>
     Jak hniezdo v tesnu parutí
     <br/>
     v úkryte košatého krovia:
     <br/>
     v hôr neprehľadnom zákutí
     <br/>
     chalupa čuší hájnikova.
     <br/>
     Tak bezpečne si stáva tu,
     <br/>
     bez prepychu, bez závratu,
     <br/>
     uprostred okrúhleho lázku,
     <br/>
     rozvitom jak by na obrázku:
     <br/>
     istejšie, pyšný nežli hrad,
     <br/>
     čo predkov neslýchaná sila
     <br/>
     do výše — by ho nedostať —
     <br/>
     však v strachu, že by podkopali —
     <br/>
     i tam na samorostlý sklad,
     <br/>
     na tvrdé temä žulo-skaly
     <br/>
     z balvanov skalných postavila,
     <br/>
     skiaď večne pozoruje, číha
     <br/>
     — pod sebou majúc šíry kraj,
     <br/>
     kút každý jeho, záhyb, taj —
     <br/>
     na postup snažieb, udalostí,
     <br/>
     na príchod dobrých i zlých hostí,
     <br/>
     jak a čo veští kraja kniha...
     <br/>
     A obadal-li zlovesť v diali,
     <br/>
     mrak pochybný že blíž sa valí,
     <br/>
     že čos’ sa jak lesk zbroje mihá,
     <br/>
     jak vzbury, války skiaďsi hluk —
     <br/>
     hneď tisíc hotových má rúk:
     <br/>
     tie dvíhajú už vzletné mosty,
     <br/>
     kým v strmé hradu temeno
     <br/>
     tie zas tam prápor sadia rudý
     <br/>
     i ohne vatria v náhlivosti
     <br/>
     na pokyn kraju, v popud ľudí;
     <br/>
     tie, by i v diali vzrušeno —
     <br/>
     na vežiach v spechu búrlivom
     <br/>
     o zvony tlčú kladivom;
     <br/>
     tu opasujú v broň a meč,
     <br/>
     tam v ústa titlú suriem reč;
     <br/>
     tie zo sklepov zas smrť a skazu
     <br/>
     o závod vlečú k otvorom,
     <br/>
     tie odpínajú na reťazu
     <br/>
     hradových šelmí toporom,
     <br/>
     tie... každá činí, každá stihne —
     <br/>
     až všetko v odpor zriadeno,
     <br/>
     obrana tak je pripravená,
     <br/>
     že na prvý znak povelenia
     <br/>
     na valoch, u brán, všade zrazu
     <br/>
     hrad — horu zbrojných ramien zdvihne,
     <br/>
     a každé jeho rameno
     <br/>
     na úder, k paľbe vzťaženo
     <br/>
     čnie, pokým vraha dočaká,
     <br/>
     až kŕdeľ dôjde čiernych zrád...
     <br/>
     <br/>
     Chalupa — tá sa neľaká
     <br/>
     nič takého. Bo nezastala
     <br/>
     si vyzývavo na štít brala,
     <br/>
     nadutá vzdorom krutovlád,
     <br/>
     nuž nemá príčiny sa báť,
     <br/>
     že mam ju zvráti, podtne pád.
     <br/>
     Zem sama je, jej nízky kút,
     <br/>
     no ale pevná zeme hruď,
     <br/>
     kam údy svoje poskladala.
     <br/>
     A zem? — Ó, tá je verná, stála,
     <br/>
     tá nejde spod nej ubehnúť!
     <br/>
     A potom: tichá, skromná schrana,
     <br/>
     do diaľnych zahrabaná hôr,
     <br/>
     necíti k sláve povolania,
     <br/>
     nie vôle revniť, sily v spor;
     <br/>
     z tých úzkych svojich oblokov
     <br/>
     nestrká vo svet bučné hlavy
     <br/>
     kdejakých spupných nárokov,
     <br/>
     nie hrvoľ zdutý, dravčí zor;
     <br/>
     nevedie ošemetnej vravy —
     <br/>
     v myšlienkach, túžbach, v hlase, slovu
     <br/>
     tá výška zavše, čo jej krovu,
     <br/>
     cit prostý, krotučké v nej mravy,
     <br/>
     bez kalných sveta prítokov...
     <br/>
     Po bleskoch veru nebaží,
     <br/>
     svit ranný dosť ju oblaží;
     <br/>
     slniečko bielej na podstene:
     <br/>
     jej celé žitia pozlátenie,
     <br/>
     a luny v okno padlá lúč —
     <br/>
     tá k pokladom: ku mieru kľúč.
     <br/>
     Pri beláskach a kúsku chleba
     <br/>
     nežiada viacej — naskrz dosť —,
     <br/>
     len krúžok blankytného neba,
     <br/>
     tak jak ho nečujnými tesy,
     <br/>
     by zrak mal kade k bohu dôjsť,
     <br/>
     ponad ňu vykrojili lesy.
     <br/>
     Veď preto ustúpila z cesty,
     <br/>
     po ktorej búrou ženie svet,
     <br/>
     že vyhnúť mu ni stihu niet;
     <br/>
     hej, skromnosť i tu dosť sa vmiesti,
     <br/>
     a bezpeč je, kde spokojnosť...
     <br/>
     (Nuž nesypte smeť potupy
     <br/>
     na skromné naše chalupy;
     <br/>
     sú, pravda, hniezda, iba hniezda
     <br/>
     z kostonkov, uschlých letorostov:
     <br/>
     no vzácne detvou svojou prostou —
     <br/>
     nad nimi klenbou samá hviezda;
     <br/>
     nechajte byt ich voľným bytím,
     <br/>
     ať žijú vlastným, rýdzim žitím!)
     <br/>
     <br/>
     No ináč tiež je uistená
     <br/>
     tam chalupa, má zruby tiež.
     <br/>
     V úzadí: vrchu strmá vež,
     <br/>
     časť nezborného ohradenia.
     <br/>
     On chráni drsným pred severom,
     <br/>
     jak obrovský by vztýčil štít;
     <br/>
     i ženú nehody tým smerom,
     <br/>
     však musejú sa odraziť.
     <br/>
     On ako vojak na stráži,
     <br/>
     čo k zemi primrel nepohnute;
     <br/>
     dosť všeličo ho podráži,
     <br/>
     no svaly predsa v pokoj skuté.
     <br/>
     Tvár tuho, hrubo zbrázdená:
     <br/>
     hja, tvrdú službu znamená;
     <br/>
     a mnohý šrám sa černie v čele:
     <br/>
     zas stopy zhubnej od ocele.
     <br/>
     Tam stojí strážou od počiatku,
     <br/>
     zbraň nikdy neschodí mu z pliec:
     <br/>
     to ona, šišak, chocholec —
     <br/>
     čo stupňovanom pri poriadku
     <br/>
     vše na ňom zligoce sa, skmitá
     <br/>
     podvečer ako k dňu keď svitá,
     <br/>
     a v noci jasný nebom bod
     <br/>
     tiež jeho jagotavý hrot...
     <br/>
     Tak stojí strážou do merava,
     <br/>
     zrak v jedno miesto upretý:
     <br/>
     Na chalupu, či ozaj pláva
     <br/>
     si ešte tam, čo labuť biela,
     <br/>
     bezpečne v temnom smrečín mori?
     <br/>
     Či ticho hrajú vlny hory?
     <br/>
     Či za labuťou vzápätí
     <br/>
     loď tajná zradu nevysiela?
     <br/>
     A obadal-li zo strážnice,
     <br/>
     že čos’ sa kol chalupy kutí:
     <br/>
     priam skaboní sa jeho líce,
     <br/>
     pŕs šírych postriebrená broň
     <br/>
     sa zdme, zrak mrkne na pohon —
     <br/>
     i strhne sa, a jako ľúty
     <br/>
     popadne z pleca desnú zbraň
     <br/>
     vo svoju starú, chrabrú dlaň
     <br/>
     a už naň mieri, už naň cieli —
     <br/>
     vtom durk! — i sype, mece strely,
     <br/>
     jak ohnivý by pršal dážď.
     <br/>
     A aby ešte preľstil zášť,
     <br/>
     čo spásu hľadá na úteku:
     <br/>
     prez more smrečín v ťažkom vleku
     <br/>
     rozprestrie oblak, svoj to plášť...
     <br/>
     <br/>
     Navôkol zase bujné lesy:
     <br/>
     smrek, jedľa, sosna v družnej zmesi,
     <br/>
     opreté husto bok o bok,
     <br/>
     tak dvíhajúc sa vozvysok
     <br/>
     pretekom ku nebeskej báni,
     <br/>
     ich úber války nestrhaný...
     <br/>
     Sú ako prsteň, kruho-stena,
     <br/>
     kam chalupa je uzavrená,
     <br/>
     múr preširoký, pavéza
     <br/>
     pevnejšia nežli z železa,
     <br/>
     tvŕdz tvrdšia z púhych než by skál:
     <br/>
     bo hradbou ony, ony val,
     <br/>
     zábradlia, stĺpy, bašty, zruby,
     <br/>
     čo neporúcha, nepohubí
     <br/>
     hocktorý zápas, ledaký
     <br/>
     boj nevyvráti svojím vztekom,
     <br/>
     čas nezavalí v priekopu,
     <br/>
     a ktoré — pravé zázraky —
     <br/>
     čím diaľ, tým väčšmi tuhnú vekom,
     <br/>
     a ako čierne oblaky
     <br/>
     odkiaľsi spoza obzoru —
     <br/>
     tak vzchodia, rastú šírym vlekom
     <br/>
     vždy vyšej nebies ku stropu.
     <br/>
     Tie otáčajú chalupu
     <br/>
     a bdením svojho pozoru
     <br/>
     vždy sviežim neustále strežú...
     <br/>
     I ježe-li sa niekdy stane,
     <br/>
     že vrchu nebotyčnú vežu
     <br/>
     vrah-víchor obehol a v bráne
     <br/>
     horského zručal zástupu
     <br/>
     od zlosti vztekle, nafúkane,
     <br/>
     a v strmom, ťažkom postupu,
     <br/>
     na černohrivom búro-vranci
     <br/>
     tu ťarbavo, tam v bujnom tanci,
     <br/>
     v podskoku samý po vrchovec
     <br/>
     čo divý, pomätený lovec
     <br/>
     — blesk a hrom zbrojou u boku —
     <br/>
     sa zabral lesom poľovať,
     <br/>
     štvať, márniť všetko, čo v ňom žije:
     <br/>
     tu celá vôkol horovať,
     <br/>
     jak obrov ríša odokliata,
     <br/>
     hne z miest sa razom, rušia, chváta
     <br/>
     na odpor, na zmar útoku,
     <br/>
     rekovné šumiac harmónie;
     <br/>
     smrek, jedľa, sosna jak by vlny
     <br/>
     vo večnom vzraste, prítoku
     <br/>
     sa rozkolíšu, a keď plný
     <br/>
     už nimi jäz, až k prelevu
     <br/>
     keď zježili a zdvihli šije:
     <br/>
     hať sama zachce úlevu,
     <br/>
     rozstúpi sa čo velevráta — —
     <br/>
     a vlny lesa švistia, plynú
     <br/>
     víťazne, víchru k potupe,
     <br/>
     naprosto k slabej chalupe,
     <br/>
     zo všetkých strán ju obstúpä
     <br/>
     a vo chvoj takoj pozavinú...
     <br/>
     Vrah-víchor môž’ už potom metať
     <br/>
     z tetivy kuše, z pušky tlamy
     <br/>
     šíp rudý, biele behanice,
     <br/>
     brok, gule a prach chumelice,
     <br/>
     môž’ jak chce trepať peruťami,
     <br/>
     môž’ škubať spárom lačných supov:
     <br/>
     to všetko márne pokusy;
     <br/>
     čo zhrčil v krov sa nad chalupou,
     <br/>
     hôr uzol neľzä porozpletať!
     <br/>
     Ba celá víchra svevoľa
     <br/>
     — čo v chate smelo plápolá —
     <br/>
     ni svetielka ver’ nezdusí.
     <br/>
     To skúsiv, v hanbe pod chvoj šupol — —
     <br/>
     <br/>
     Jak hniezdo v skrytu parutí:
     <br/>
     tak chalupa v hôr zákutí
     <br/>
     uprostred zeleného lázku,
     <br/>
     rozvitom sťa by na obrázku.
     <br/>
     Kút ozaj skromný, ale milý...
     <br/>
     Veď neveľmi sa grámorili,
     <br/>
     po smrti starca hájnika
     <br/>
     keď oprave ho podrobili.
     <br/>
     Kde inde starosť všeliká,
     <br/>
     tu — v žiadnej neoctli sa núdzi:
     <br/>
     les klady mal už naporúdzi,
     <br/>
     tie navalili, pokresali
     <br/>
     hrbolce kde-tu tešlicami,
     <br/>
     zdĺž odmerali kročajami,
     <br/>
     vtom zápory a hever vzali,
     <br/>
     obratne pritkli ku uhlom
     <br/>
     a zakrútili, podvážili —
     <br/>
     zvrt jeden-dva, i sfrungal dom,
     <br/>
     jak koho zrazu podronili —
     <br/>
     a keď už visel na šibeni,
     <br/>
     vykopli spráchnivelé steny,
     <br/>
     hneď brvná, klady dopratali
     <br/>
     a šmykli novým podvalom —
     <br/>
     ni raz si nepopľujúc dlane,
     <br/>
     ni nezakľajúc, by ho hrom — —
     <br/>
     Dom tupým praskom sadol na ne,
     <br/>
     na brvná totiž. Keď už stál
     <br/>
     na mieste pevne, bez kyvotu:
     <br/>
     hoj, čo tam zvučných zrazu chvál
     <br/>
     ho potkalo! A bez chichotu —
     <br/>
     ten to, ten onô povedal —
     <br/>
     napríklad: na tom piedestále
     <br/>
     vraj tak si sedí jak na skale,
     <br/>
     krt veraže ho nepodryje;
     <br/>
     ni žiaden príval nepodmyje;
     <br/>
     bezmála vraj tak vyzerá,
     <br/>
     jak z vaječnej by zo škrupiny;
     <br/>
     bezpečne môž’ vraj do dediny,
     <br/>
     ba čoby — zrovna do mesta!
     <br/>
     Len tomu nie, kto preberá —
     <br/>
     lež všetkým ni boh nevyhovie!
     <br/>
     Tak jeden-druhý staviteľ,
     <br/>
     až všetci v tom sa zhodli slove,
     <br/>
     že nech si hockto, čo chce, povie,
     <br/>
     bársaký pravdy rušiteľ:
     <br/>
     ten starý hájnik starobu
     <br/>
     i chalupy vzal do hrobu,
     <br/>
     tak ver’! Kto ináč mieni, súdi,
     <br/>
     nech odpustí, lež zrejme blúdi —
     <br/>
     obnažil vlastnú chudobu,
     <br/>
     ver’ potu práce ešte nepil,
     <br/>
     ni hniezda nikdy neulepil,
     <br/>
     je turoň — mamľas, ochlasta...!
     <br/>
     A potom, ak dač ešte chybí
     <br/>
     — a ľudské dielo kde bez chyby? —
     <br/>
     keď les tu, chvoj v ňom, mäkký moch
     <br/>
     i hojnosť pružnej rašeliny,
     <br/>
     hafirčia, páper feračiny:
     <br/>
     jak vták-samička v jarných dňoch
     <br/>
     doplní snadno nevesta,
     <br/>
     nech má len rezkosť horskej ryby.
     <br/>
     — Tesárom teda dosť sa zdalo,
     <br/>
     že vteružili podstavec,
     <br/>
     ostatné to vraj gazdu vec,
     <br/>
     nech pláce, lepí, ondie šaľo —
     <br/>
     tak dudrali. No nakoniec,
     <br/>
     či chceli, či nie, preds’ sa stalo
     <br/>
     — jak? čo po tom? — že staré jedly
     <br/>
     odľava chaty povalili,
     <br/>
     hej, povalili rukou zlobnou,
     <br/>
     na biele dosky popílili,
     <br/>
     a chalupu, sťa zásterou,
     <br/>
     povláčkou opásali zdobnou.
     <br/>
     Keď i tá bola hotová,
     <br/>
     tu potom si len ešte viedli,
     <br/>
     jak nedostižní majstrovia
     <br/>
     s najvyššou sebadôverou;
     <br/>
     tvrdili a sa zadušali:
     <br/>
     že kresaná je jak zo skaly,
     <br/>
     vraj i sto chlapov že by zvládla —
     <br/>
     s tým hneď aj riadkom vyšli na ňu,
     <br/>
     na próbu všetci podupkali,
     <br/>
     a nájduc, že je dokonalá,
     <br/>
     že nekývla sa pri tanci,
     <br/>
     sťa roztopašní šarvanci
     <br/>
     vraz chytili sa operadla,
     <br/>
     a v horskú zatúkajúc stranu:
     <br/>
     „Hohó! hop, chlapci! tuľalala!“
     <br/>
     dol’ krepkým hupkom poskákali;
     <br/>
     zem ťažko zdunela a stuhla —
     <br/>
     širákmi tisina sa uhla...
     <br/>
     — I okná obrúbili mriežkou,
     <br/>
     štít zase cifrovanou strieškou,
     <br/>
     a v stredok štítnej polohy
     <br/>
     pribili zrutné parohy.
     <br/>
     Konečne k dverám dali schody,
     <br/>
     šesť schodkov z dosák jedľových
     <br/>
     jak papier bielych, po ktorých
     <br/>
     priam z pažitného zo dvora
     <br/>
     tak hybko v pitvorec sa vchodí,
     <br/>
     tak ľahko v stínoch polahody
     <br/>
     nakloneného javora...
     <br/>
     Napravo záhradôčka malá,
     <br/>
     čo treba, aby dochovala —
     <br/>
     No bárs je malá, pri tom všetkom,
     <br/>
     či dvierkami, či prez plot letkom
     <br/>
     i kvetinám dnu voľno vnísť:
     <br/>
     toť tam noc čaká fiala,
     <br/>
     noc, aby vôňou dýchala —
     <br/>
     tu jozefček — tam rozmajrín
     <br/>
     (ten pospolitej lásky syn)
     <br/>
     sa vánkom milo kyvotá —
     <br/>
     stred hriadky cyprus pobratim
     <br/>
     zas kudlí sa jak chvoje dym —
     <br/>
     po krajoch opäť klincov chvist —
     <br/>
     tam v kúte božedrievä zase
     <br/>
     si drieme, nechtík tuto v jase —
     <br/>
     tam panimáriový list —
     <br/>
     a iná kvietkov prostota.
     <br/>
     Za plôtkom horská riava hučí,
     <br/>
     jak z kotla čo by do kotliny
     <br/>
     ju prelieval — až zmĺkne v bučí,
     <br/>
     obstatá býlím lopušiny.
     <br/>
     Čo zvisla plotom, na povoji
     <br/>
     jej fŕskot sa to skvie a rojí.
     <br/>
     Len ona, ten jej hron a šum,
     <br/>
     keď z podmôľ van ho vychytil,
     <br/>
     čo preruší vše, prerazí
     <br/>
     velebnú tichosť lesných dúm,
     <br/>
     jak rinkotanie reťazi —
     <br/>
     reťazi, čo však neväzí,
     <br/>
     neputná nohy, ani um,
     <br/>
     nezviera v svoj kruh ducha, ktorý
     <br/>
     sem orlom vletel medzi hory,
     <br/>
     by slobodou sa nasýtil,
     <br/>
     a duchom že je, pocítil...
     <br/>
     Len ona, často čo sa vmieša
     <br/>
     vo švihotavý halúz zun,
     <br/>
     keď vánkov prsty hravo spešia
     <br/>
     náladou ihličových strún —
     <br/>
     len ona, čo sa v súzvuk tiesni,
     <br/>
     jak drsný, temný barytón,
     <br/>
     ku vzletnej penkava keď piesni
     <br/>
     najvyšší narazila tón,
     <br/>
     keď kolotavá kvíčala,
     <br/>
     tá lesa trúchla píšťala,
     <br/>
     zapískla tiahlo ponad stráne,
     <br/>
     v haluziach zvrelo hrkútanie
     <br/>
     jak sprievodom, sťa rujné dudy —
     <br/>
     v to hlasný zvonkot hrdlice
     <br/>
     sa ozval, v kúre živice
     <br/>
     jak v chráme spiež, čo k vzdychu budí,
     <br/>
     či švehol zjasal poľnice —,
     <br/>
     keď havran roztúžil sa v chválach,
     <br/>
     na grúni splašiac srniek zhon,
     <br/>
     a drozd, jak na poľane valach
     <br/>
     na prste, zhvízdal napokon...
     <br/>
     keď... Ináč — ticho: naslúchanie
     <br/>
     jak v celom lesnom okrese,
     <br/>
     kyv bezhlučný a kolimbanie;
     <br/>
     len z holí prudké vetrov vanie
     <br/>
     ak ponad les vše prinesie
     <br/>
     so zvesťou zavždy dažďo-sľubnou
     <br/>
     tu zvoncov kvil, zas tlkot bubnov —
     <br/>
     len vtedy tiež čo vzruch sa stane,
     <br/>
     ak totiž poozvú sa jare,
     <br/>
     keď statky ženú na košiare,
     <br/>
     a vtedy čo sa zvíri znovu,
     <br/>
     keď, avšak zriedka, prídu k lovu —
     <br/>
     ináčej tichosť, naslúchanie...
     <br/>
     Jak v hniezde v skrytu parutí:
     <br/>
     tak iste, pokojne tu scela.
     <br/>
     Niet pohnutí, niet napnutí —
     <br/>
     tu hluku sveta odumrela
     <br/>
     naprosto myseľ človeka;
     <br/>
     niet vášne, ktorá dopeká
     <br/>
     a iskry zloby kreše z čela,
     <br/>
     niet citu, ktorý srdce kruší
     <br/>
     sťa krehký kameň v nič a v nič,
     <br/>
     neznámy zisku pohonič —
     <br/>
     niet ostňa, ktorý pára v duši — —
     <br/>
     Z doliny úzka ciestka len
     <br/>
     čo vedie krivolako k chate:
     <br/>
     priúzka, aby vtrielil plen,
     <br/>
     jak zvyknul, spupne, prerohate,
     <br/>
     širokým, drzým pochodom;
     <br/>
     a tajná, klenbou hustej smreči
     <br/>
     nadobro skrytá, privalená,
     <br/>
     bez svetla, ukazadla, mena —
     <br/>
     a poneváč sa hadí, prieči
     <br/>
     — i sama jaksi sa len krade,
     <br/>
     jak keby bola v nebezpečí —
     <br/>
     viac podobá sa podvodom
     <br/>
     než pravde, že by viedla tade:
     <br/>
     je cestou, ale — poblúdenia.
     <br/>
     <br/>
     Nuž možno-li sem pristúpiť?!
     <br/>
     Možno-li sem sa dostať zrade
     <br/>
     a kút ten blaha olúpiť? —
     <br/>
     Kde pokoj sám je zavrelý,
     <br/>
     sám v svojej ticho sedá rade,
     <br/>
     nič neuzavrel ku závade;
     <br/>
     kde dvorcom čudies deväťsíl
     <br/>
     a v krov sa netresk privesil;
     <br/>
     kde hory svoj stín rozstreli,
     <br/>
     vchod húšťou svojou zapratali —
     <br/>
     v ten svet tak utiahnutý, malý
     <br/>
     zhúb príval vrútiť — možné-li...?
     <br/>
     <br/>
     — Ach, zloba dvere nájde všade!
     <br/>
    </p>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="ii">
       </a>
       II
      </h2>
     </div>
    </div>
   </div>
   <div class="literallayout">
    <p>
     <br/>
     Keď starý Čajka zosnul v Pánu —
     <br/>
     a jeho zvláštna, nenadála
     <br/>
     smrť ozaj bola jaksi snom —
     <br/>
     o Jána stalo sa. Včas k ránu,
     <br/>
     keď požltkavým východom
     <br/>
     len slabá ešte zora hrala,
     <br/>
     vstal z loža celkom čulý, zdravý.
     <br/>
     Ač rokov mal už osemdesiat
     <br/>
     — tak aspoň udával svoj vek,
     <br/>
     keď mimochodom na salaš
     <br/>
     tu i tu zbočil na kus vravy,
     <br/>
     či aby pipku zapiekol,
     <br/>
     i videl chasu krepčať, plesať
     <br/>
     a šanty stvárať navôkol;
     <br/>
     keď bača fúknul do fujary
     <br/>
     a ona, sťa by srdce mala,
     <br/>
     tak živo-bôľne zaplakala
     <br/>
     tou „Ja som bača veľmi starý —“
     <br/>
     a jeden-druhý zurvalec
     <br/>
     keď skríknul: „Nu, jak, ňanko náš?“
     <br/>
     a skokmo k strunge utiekol — —
     <br/>
     Ač teda liet mal osemdesiat,
     <br/>
     kde obťažou je čokoľvek,
     <br/>
     dosť skoro zredikal sa preds’,
     <br/>
     vyšnôril dlhej bez šipľavy,
     <br/>
     krpčeky zotknul novej spravy,
     <br/>
     okrútiac pekne remenec,
     <br/>
     obvyklý vtiahol kožuštek
     <br/>
     i pozapäl dosť istou rukou,
     <br/>
     čos’ do kešienok jeho šukol
     <br/>
     — snáď, aby mal čím ohňa skresať;
     <br/>
     vtom — znať mu bolo, že má spech,
     <br/>
     najskôr sa náhlil na postreh —
     <br/>
     poštáral tu-tam, ťapil, kutal
     <br/>
     a pritom mrmkal si a hútal,
     <br/>
     až spamätal sa: blízko peca
     <br/>
     hneď líščiu kapsu z klinka sňal
     <br/>
     (ňou, či dnu všetko, pohrkal)
     <br/>
     i pušku (tú, čo ženou zval,
     <br/>
     odkedy vdovčil — dávno tomu —,
     <br/>
     o ktorej neraz znela chvála,
     <br/>
     že ešte nikdy nezlyhala)
     <br/>
     a jak sa patrí, poriadkom
     <br/>
     oboje prehodil cez plecia,
     <br/>
     trošíčka pritom zastenajúc.
     <br/>
     Tak vystrojiv sa, vyšiel z domu,
     <br/>
     za sebou tíško zatvárajúc
     <br/>
     (bo vari šianal čísi sen)
     <br/>
     dveriatka staré, vrzgotavé
     <br/>
     a zakolkajúc kolčiatkom —
     <br/>
     Tu vzozrel: nebo vôkol plavé,
     <br/>
     oblohou nikde mrak a tieň;
     <br/>
     dennice lúč mu šibla v zrak
     <br/>
     a slzu žmykla — vetché líce
     <br/>
     vtom ovial svieži horský chlad,
     <br/>
     i strmo začal rozvievať
     <br/>
     chvist šedín — nedbal, nechal tak,
     <br/>
     už po inom sa obzerajúc.
     <br/>
     Na dvorci klada rozvalená,
     <br/>
     k tej stetelil sa od prístenia,
     <br/>
     sem-tam sa strknul hmatave,
     <br/>
     až vťatú našiel valašku;
     <br/>
     tú vyvážil, ač poťažku,
     <br/>
     i za obušok do pravice
     <br/>
     vzal, a na ňu sa opierajúc,
     <br/>
     drobčivým krokom, drgave
     <br/>
     — striasajúc rosu po tráve —
     <br/>
     hor’ porastenou mýtinou
     <br/>
     uháňal prosto v úval lesný...
     <br/>
     Škovránok zahral nad ním v piesni
     <br/>
     a vzbúril svitu tíšinou;
     <br/>
     to nečiní však prekážku:
     <br/>
     sluch starca dební sa a tiesni —
     <br/>
     Z hôr tuhý dychot zo živice
     <br/>
     sa vyrútil jak vetra val;
     <br/>
     ten ocítil, ho zakašlal,
     <br/>
     alebo, že kus putoval,
     <br/>
     snáď znava — nápad dýchavice...
     <br/>
     Jak prišlo, prešlo; snáď bol klam,
     <br/>
     bo po prestávke veľmi malej
     <br/>
     zas šinie sa vpred, v ruke páku,
     <br/>
     ovinka drnčí na širáku
     <br/>
     a kapsa lengá strapcom k hrám —
     <br/>
     Tma zívla hory — i bol tam,
     <br/>
     zaniknul. Les však, ten i ďalej
     <br/>
     si odfukoval v lone vesny,
     <br/>
     a škovran pokračoval v piesni...
     <br/>
     — Čo a jak potom, nevedieť.
     <br/>
     Dosť na tom: došiel na poľanu.
     <br/>
     A poneváč to cesta hodná
     <br/>
     i príkra, ťažká, znojoplodná —
     <br/>
     chcel spočinúť var’, posedieť
     <br/>
     — jak známo, mal liet osemdesiat,
     <br/>
     nuž nečudo, po ukonaniu
     <br/>
     ak uložil sa na oddech —
     <br/>
     alebo ohňa chcel si skresať
     <br/>
     do pípočky, bo fajčiar-človek,
     <br/>
     ba zrovna tam snáď čupnul v streh —
     <br/>
     to všetko možné... Akokoľvek
     <br/>
     sa stalo, bo sa neodstane
     <br/>
     skrz žiadne mienok zápasy —
     <br/>
     sám príbeh nech sa ohlási:
     <br/>
     v ten ešte deň, keď k totej strane
     <br/>
     zvrátili oviec kŕdeľ biely
     <br/>
     na pastvu, hej, v ten ešte deň,
     <br/>
     tam, kde prť hlavná v dve sa delí,
     <br/>
     pramienok zurčí hneď povedľa,
     <br/>
     pod košatinou starej jedle
     <br/>
     natrafili naň valasi.
     <br/>
     Na zžlklom mochu o jej peň
     <br/>
     si sedel, hovel opretý,
     <br/>
     tvár nahor majúc obrátenú,
     <br/>
     jak ku pátraniu, k postreženiu —
     <br/>
     Kol neho tichosť nemá, pustá —
     <br/>
     Napolo otvorené ústa
     <br/>
     zrieť, avšak siné; oči vpadlé;
     <br/>
     pár krôpok ihrá zžlklým čelom
     <br/>
     s pableskmi, ktoré predrali
     <br/>
     sa práve sieťou povaly,
     <br/>
     by zasvitli tiež pri divadle;
     <br/>
     a strúčky vlasov biele, zredlé
     <br/>
     vo vánku vedľa prešumelom
     <br/>
     tak tuľkajú sa k starej jedle,
     <br/>
     jak keby boli lišajníkom —
     <br/>
     Mlk, studenosť a údy schradlé —
     <br/>
     Po strane valaška i puška
     <br/>
     sú pohodené, tejto kres
     <br/>
     nie, nebol tknutý ešte dnes —
     <br/>
     Z rúk: ľavá jakby do kožúška
     <br/>
     siahala ešte častým zvykom;
     <br/>
     no pravá sklesla, v nej však fajka
     <br/>
     vždy ešte jakby v objeme,
     <br/>
     bár ohník dávno vytletý —
     <br/>
     Hneď priskočili, skríkli krikom,
     <br/>
     volali menom, drmali,
     <br/>
     z pramienka vodou fŕskali
     <br/>
     i treli, zdvihli zo zeme —
     <br/>
     lež nadarmo — bol umretý.
     <br/>
     Tu chvojeť splietli pospolu,
     <br/>
     a stádo zveriac stráži Besa,
     <br/>
     okáľom jeho jastrivým —
     <br/>
     postupom tichým, vláčivým,
     <br/>
     postretú čiernym stínom lesa,
     <br/>
     k chalupe niesli mŕtvolu...
     <br/>
     <br/>
     Keď teda starý hájnik Čajka
     <br/>
     sa pominul sťa horský stín,
     <br/>
     jak lesa zvuk, jak detská bájka:
     <br/>
     tu Michal, hodný jeho syn
     <br/>
     (a jedináčik), neotáľal,
     <br/>
     neváhal, mnoho neopálal
     <br/>
     vo prostom ume, čo a jak?
     <br/>
     Bol sám jak palec, neborák,
     <br/>
     tým ľahšie mohol uzavierať.
     <br/>
     — Ech, nebudem sa ponevierať
     <br/>
     — pomyslel — nie viac sem a tam
     <br/>
     po službách, dnes tu — zajtra inde,
     <br/>
     a kto zná, akej pri merinde,
     <br/>
     a s čím sa všetkým postretám?
     <br/>
     Nie ďalej hlivieť, schválne zmierať —
     <br/>
     sťa stromec kdesi na ohrade:
     <br/>
     korienky mocné vpustil dnu
     <br/>
     v tú zeme trápnu tesnotu,
     <br/>
     rozzelenal sa, zvenčil on,
     <br/>
     veď míval, v svojskom že je sade,
     <br/>
     kde rozkladať môž’ údy mladé —
     <br/>
     však prešiel rok a práve v zime,
     <br/>
     kde sto ráz zmrzne, kým sa prijme —
     <br/>
     však prešiel rok: i musel von,
     <br/>
     a zvädlý odnášal sa stade...
     <br/>
     Kto viac chce, než má, musí zbierať,
     <br/>
     dosť vzduchom lieta vzácnych pierat;
     <br/>
     ver’ líha každý, jak si stelie,
     <br/>
     a prv kto vsypal, i prv melie —
     <br/>
     tak otec dobrý neraz... Nuž
     <br/>
     — tu dupnul nohou ako muž,
     <br/>
     podsúkal lepšie svalné ruky,
     <br/>
     jak keby hodlal váľať buky,
     <br/>
     a čelom zmraštil, naposledy
     <br/>
     jak chcel by ešte pňom hnúť biedy —
     <br/>
     odstrknuv stranou bičisko —
     <br/>
     keď kade kráčam, borcujem,
     <br/>
     ni jak dlaň, mojou neni zem;
     <br/>
     ni nejde, by ňou vládli všetcia;
     <br/>
     môj otec bez nej vyžil predsa —
     <br/>
     nemajúc ani solisko,
     <br/>
     zval svojím aspoň porisko;
     <br/>
     keď súdené mi, bych sa plúžil
     <br/>
     — že súd to, len sa vrkne vše;
     <br/>
     boh delí všetko najlepšie —
     <br/>
     ak služba zas, bych lepšiu užil,
     <br/>
     nu, inam zvrátim práce snahu:
     <br/>
     pod jedno stanem ústrešie,
     <br/>
     k jednému prirastiem sa prahu!
     <br/>
     Boh vidí, že chcem pracovať,
     <br/>
     česť moja pritom zachovaná —
     <br/>
     nuž zdaru dá i požehnania
     <br/>
     a napomôže milerád...
     <br/>
     Tak asi dumal v letnom znoji,
     <br/>
     opretý na vozovom oji.
     <br/>
     Vyhútal i priam uzavrel.
     <br/>
     <br/>
     Len pánu svojmu, polesnému,
     <br/>
     u ktorého týmže časom slúžil,
     <br/>
     čo zdelil skorý úmysel,
     <br/>
     rozložil, za čím prahnúc túžil,
     <br/>
     Ten, počujúc to, čelo zhrúžil
     <br/>
     v mrak, prísnym okom fľochnul naň,
     <br/>
     pokrútil fúzmi, ústy žmýka
     <br/>
     — hja, najlepšieho čeľadníka
     <br/>
     prepustiť nikdy nenie milo —,
     <br/>
     chcel káravú s ním počať vravu;
     <br/>
     lež prenechal — bol dobrý pán —
     <br/>
     i v ňom hneď srdce zvíťazilo,
     <br/>
     sluhovi svojmu poriadnemu
     <br/>
     prial vďačne polepšenie stavu.
     <br/>
     Odobril teda predsavzatie,
     <br/>
     dotušiac, že to nie od veci;
     <br/>
     a dobro jeho zaujate
     <br/>
     sám súriť počal, kázal ísť
     <br/>
     priam, čo viac, vtisol do rúk jemu
     <br/>
     i odporučný ešte list.
     <br/>
     <br/>
     A Michal veraž’ nemeškal.
     <br/>
     Sviatočné šaty pošukal
     <br/>
     (jak sluha volský, kdesi v stajni
     <br/>
     pre svoje veci skryt mal tajný),
     <br/>
     len lichý oblek z valaštiny,
     <br/>
     no bol jak z ľalíj — bezo špiny,
     <br/>
     tá hadiaca sa po ňom šnôra
     <br/>
     jak keby dneska bola zhora
     <br/>
     zo smreka spadla — čečimlaď,
     <br/>
     nu, vedel dobre šanovať —
     <br/>
     Za otčenáš sa prezliekol,
     <br/>
     vyriadil, ozrel, ofúkol;
     <br/>
     vtom čosi vyňal zo schovánky
     <br/>
     — zrkalko bolo, dvermi kmit,
     <br/>
     ten sponáhľal sa prezradiť —
     <br/>
     upravil spešne tmavý vlas,
     <br/>
     tvár poobzeral, prešiel skránky
     <br/>
     a zrkalce spať ukryl zas —
     <br/>
     I vskutku rúči bol a šumný,
     <br/>
     jak len ten jasen na záhumní,
     <br/>
     keď ranné slnko po ňom liece...
     <br/>
     Vzal širák nový, hunku novú
     <br/>
     — tú len tak prehodil prez plece —
     <br/>
     a v cestu dal sa; skäroval
     <br/>
     zo dvora dolu dedinou.
     <br/>
     So žiadnym nepozastal k slovu,
     <br/>
     ač mnohých stretal po obci
     <br/>
     — vozili sená parobci —,
     <br/>
     nuž vetil rečou povinnou,
     <br/>
     keď niektorý naň povolal,
     <br/>
     a ešte tuhšie stúpal znovu.
     <br/>
     V žart s ním sa nikdy nepustili,
     <br/>
     zdal sa im jaksi zasmušilý
     <br/>
     i znali jeho päsť a sval,
     <br/>
     krem toho mali na pamäti,
     <br/>
     že toť len otca pochoval...
     <br/>
     Len ako popri jednom dome
     <br/>
     prechádzal, stíšil náhle krok,
     <br/>
     jak človek, ktorý pobadal
     <br/>
     dosť ešte včas, že niečo tratí,
     <br/>
     znať, že to zrobil povedome:
     <br/>
     zrak kradmo hodil na oblok,
     <br/>
     paličkou pritom v cestu pichol
     <br/>
     a štáral — inu, hľadal zrok —,
     <br/>
     lež iste veľkej ku nehode
     <br/>
     nezazrel nič, bo valne vzdychol,
     <br/>
     na chodník zbočiac popri vode.
     <br/>
     Než slnce stálo na poludní,
     <br/>
     tam bol už v diaľnej dedine
     <br/>
     vo dvoroch panských. Aby kľudný
     <br/>
     sa zjavil, úctypovinne,
     <br/>
     u brány ešte zašiel v tiene
     <br/>
     líp a dubiskov košatých,
     <br/>
     kde striasol prach, pot zotrel z čela,
     <br/>
     vyfúkal teplo, unavenie —
     <br/>
     No druhá chvíľka neminie:
     <br/>
     hnul — a po cestách kľukatých
     <br/>
     ta zrovna rušal do kaštieľa.
     <br/>
     Že musel čakať hodne veľa,
     <br/>
     kým prístup bol mu dovolený,
     <br/>
     sa rozumie; to ináč neni.
     <br/>
     (Za jedno, ľud je iba ľud —
     <br/>
     ten čakať môže dokiaľkoľvek,
     <br/>
     až vďaka príde vyššej vôli
     <br/>
     ku práci: prstom pokynúť —
     <br/>
     a toho, ktorý už tam stojí
     <br/>
     u dvier a i len stáť sa bojí,
     <br/>
     konečne opýtať sa tiahle
     <br/>
     a v istom s nevrlosťou boji,
     <br/>
     čo búri takto strmo, náhle,
     <br/>
     on iste zmýlil chod a púť,
     <br/>
     čo chce, čo hľadá, čo ho bolí?
     <br/>
     Bo ak sa nezdá vyššia vôľa,
     <br/>
     že čakať nechá dokiaľkoľvek,
     <br/>
     a čo by bol rok, alebo vek —
     <br/>
     tak — počo prišiel? Kto ho volal!? —
     <br/>
     A potom je to sprostý človek:
     <br/>
     keď klope — trepe na dveroch;
     <br/>
     v hovädských hnije pomeroch;
     <br/>
     nič nevie: i keď bozká ruku,
     <br/>
     len zašpiní ju, nekľuda;
     <br/>
     je divoch, horská obluda,
     <br/>
     poklonou síc’ čo plaz sa vláči,
     <br/>
     no prosí-li: on prosiť „ráči“ —
     <br/>
     do ohnusenia každý mrav!
     <br/>
     Praškoda každé vlákno práv!
     <br/>
     A jeho reč — hach, chaos zvuku!
     <br/>
     To ucha škripec opravdový —
     <br/>
     hles každý trápnu vreští muku —
     <br/>
     nie, ňou sa nič, nič nevysloví,
     <br/>
     ni slovka, jednoho ni tónu,
     <br/>
     čo oprávňuje do salónu!
     <br/>
     Veď kdeže diela, skvosty spisby,
     <br/>
     čo môžu na stôl panskej izby,
     <br/>
     kde? Povedz, tvore! — Nikde nič;
     <br/>
     nu, paholok, nu, pohonič —
     <br/>
     Ech, chrobač, šereď zemeplazu,
     <br/>
     brúk, ktorý buní podvečer:
     <br/>
     preč s tebou! Ta s ním odo dvier!
     <br/>
     S ním spolu dýchať tenže vzduch
     <br/>
     znamená istú dýchať skazu...
     <br/>
     — Hej, ťažký prístup do tých múrov,
     <br/>
     pre ľud ten ťažký ešte vždy!
     <br/>
     Nečudo: múry sú a skaly,
     <br/>
     ohradili sa, zapratali —
     <br/>
     vypreli zvonku nový ruch
     <br/>
     a pohrdli ním; že však žije
     <br/>
     vzdor tomu, i prez žalúzie
     <br/>
     sa predierajú jeho chóry,
     <br/>
     predsudkov zariekajúc puch
     <br/>
     a zeleň novej, sviežej vesny
     <br/>
     metajúc v staré koridory:
     <br/>
     to už ich zlobí, už sú desní!
     <br/>
     Na víchor sadli, zúria búrou —
     <br/>
     chceli by zdusiť chladom, chmúrou,
     <br/>
     kde aký svit sa zhromaždí;
     <br/>
     no on má krídla, svoj vzduch stály,
     <br/>
     krídlami ľahko kúdol pretne
     <br/>
     i ponad múry k nebu vzlietne
     <br/>
     a tam sa slncom pozapáli,
     <br/>
     či požehnaním zadaždí:
     <br/>
     ten lživo pomlúvaný duch...!)
     <br/>
     Lež všade predsa len tak nenie —
     <br/>
     náš Michal dostal dovolenie,
     <br/>
     bárs tiež len kedy-netedy,
     <br/>
     keď viac ráz súril prezvedy;
     <br/>
     no ani nešlo to bez pôtky:
     <br/>
     kýs’ sluha (sprvu myslel, pán,
     <br/>
     mal predsa krásny dolomán,
     <br/>
     ním samý blysk, a žlté botky)
     <br/>
     mu cestu zastal, zbránil dnu;
     <br/>
     keď avšak zvedel, že to sluha —
     <br/>
     tu i on prestal hneď byť krotký,
     <br/>
     odložil ostych na stranu
     <br/>
     a prístup k pánu žiadal stuha,
     <br/>
     odvrknúc, že on musí vnísť,
     <br/>
     a čo by sluhov celý trh —
     <br/>
     má osobnú vec, nesie list —
     <br/>
     pričom sa schvel jak perná spruha,
     <br/>
     i obdržal nad sluhom vrch.
     <br/>
     Zaklepal teda smelo, rázne,
     <br/>
     súc plný sebadôvery,
     <br/>
     vlas prihladil, odkašlal stupa —
     <br/>
     odchýlil krídlo u dverí
     <br/>
     a (v krpcoch sa tak ľahko stúpa)
     <br/>
     jak stín by, tíško šupnul dnuka
     <br/>
     do veľkej, skvostnej do svetlice.
     <br/>
     Na klzkej kľučke ešte ruka,
     <br/>
     len jeden pohľad, nímž dnu zrel:
     <br/>
     odrazu jak by skamenel,
     <br/>
     žas pojal ho či niečo z bázne
     <br/>
     (podivno, bol preds’ chlap a smelý!),
     <br/>
     hneď vzbĺklo mu, zas zbledlo líce
     <br/>
     a oči jak by zaslepneli,
     <br/>
     tma — závrat bral ho nehorázne,
     <br/>
     i jak by tonul, do halieny
     <br/>
     zadrapil prsty... cúvnuť chcel,
     <br/>
     lež ako by bol primrazený
     <br/>
     na pôde z ľadu, ani hnúť —
     <br/>
     I zostal teda... Prešla zmuť.
     <br/>
     Čo predtým nikdy nevidel,
     <br/>
     a kde by aj? — na tisíc skiel
     <br/>
     ho žiarnym pooblietlo svetlom,
     <br/>
     jak kŕdeľ vtáčat rozdurený,
     <br/>
     keď každé peruť lesklú ustrie
     <br/>
     a na obzore dúhou skvetlom
     <br/>
     sa zligá (bezpochyby lustre);
     <br/>
     a ich svit vrtel sa a víril,
     <br/>
     až ťažko očiam prehliadnuť,
     <br/>
     nehasnul, vzrastal a sa šíril —
     <br/>
     jak riavy prúd o klenbu, steny
     <br/>
     vtom narazil, hra zapadla:
     <br/>
     no (vinou iste zrkadlá,
     <br/>
     z úbeľu rímsy, stĺpce, rezby,
     <br/>
     hranoly kryštálne a kresby,
     <br/>
     skvost farieb v rámcov zášerí
     <br/>
     a iné čačky nádhery,
     <br/>
     keď slnka tvár v ne nahliadla)
     <br/>
     len chvíľka, a už odrazený
     <br/>
     a v množstve prúdov znásobený
     <br/>
     späť vrhá sa, späť v siene stred;
     <br/>
     tam trysknul ako vodomet,
     <br/>
     i hviezdnym vencom spadá, rinie
     <br/>
     prv na ligotné, štíhle skrine,
     <br/>
     na jejich sloň a obruby,
     <br/>
     z tých k operadlám, na stoly,
     <br/>
     na pozlátené konzoly,
     <br/>
     na skupy kresiel divnej spleti,
     <br/>
     leňošky, lemy, taburety,
     <br/>
     nábytok všakej obľuby
     <br/>
     a iný prepych, rozhodený
     <br/>
     sem-tam na odiv v svevoli —
     <br/>
     tak spadá nižej a vždy užšie:
     <br/>
     včuľ v podstavcov, hľa, lezie kruh
     <br/>
     a závitky čo lesklý had,
     <br/>
     trepení ťažkú zriasil zlať,
     <br/>
     s tým mžikom myknul medzi ruže
     <br/>
     čalúnov, v purpur-činovať,
     <br/>
     a viac — ho niet, sťa svetlý duch
     <br/>
     sa rozplynul, alebo snáď
     <br/>
     ho zhltla temným svojím okom
     <br/>
     parketná, hladká podlaha...
     <br/>
     Stál v zadivení prehlbokom
     <br/>
     vždy ešte. Len keď svetiel brod,
     <br/>
     oslňujúca nástraha,
     <br/>
     čo najskôr jeho zvinil vchod,
     <br/>
     zanikla, stuchla: obzrel sa —
     <br/>
     Tu videl seba votrelca,
     <br/>
     jak stojí, videl tuto, tam —
     <br/>
     v stých podobách a všade sám,
     <br/>
     sám ako dlhým radom stojí,
     <br/>
     sťa vojakov šík na pochod,
     <br/>
     i čudno mu; no zjav hneď známy:
     <br/>
     hej, krpcov to rad s návlakami,
     <br/>
     a vyšej šmúha dlhá, čierna,
     <br/>
     tiež jeho halienka to verná —
     <br/>
     a to, hľa, hneď ho uspokojí.
     <br/>
     Blíž okien ostro klenutých,
     <br/>
     v nádobách stácich, visutých
     <br/>
     (tie zveri tvar, tie krídla mali)
     <br/>
     zas celé stromy hájom stáli.
     <br/>
     Tak čudesné ich vetvy, zrosty —
     <br/>
     Tie vzpäli sa až do povaly,
     <br/>
     kde roztáčajú letorosty
     <br/>
     a maľujú jak štetce strop;
     <br/>
     tie ako labuť zdvihli šíj
     <br/>
     a noria do vĺn draperíj;
     <br/>
     tie záclon chytili sa zdôb
     <br/>
     i stýkajú ich na ihlice;
     <br/>
     tie hupkajú jak veverice,
     <br/>
     kým tie zas listov zvisnutých
     <br/>
     tak skydajú jak vodopád —
     <br/>
     Ten na výklenok hlavu sklonil,
     <br/>
     ten veľkým kvetom jak by zvonil,
     <br/>
     ten skvie sa, jak by slzy ronil —
     <br/>
     Ten chmúrny, tlstý, územčistý,
     <br/>
     ten štíhly, samá odvaha,
     <br/>
     ten chlpatec, ten holobrad,
     <br/>
     ten rebrino-, ten piestolistý
     <br/>
     Keď Michal toto uvidel:
     <br/>
     Jak, hora v izbe? — pomyslel,
     <br/>
     aj, ľa! — i stvrdla, oživela
     <br/>
     hneď sedliacka v ňom povaha;
     <br/>
     vynašiel sa. Zrak ako strela
     <br/>
     už šprihá, liece povoľne.
     <br/>
     Tu napnúc, tu zas uhnúc sa,
     <br/>
     jak slnečnica kvetúca
     <br/>
     sa obracia a zvŕta v strany:
     <br/>
     a zvšadiaľ nový, maľovaný
     <br/>
     a skvúci s ním sa stretá svet —
     <br/>
     Nie, týmto krásam, tomu čaru,
     <br/>
     tým tvarom nikde páru niet,
     <br/>
     sú viac než zdoby kostolné,
     <br/>
     viac nežli krásy na oltáru.
     <br/>
     Kdes’ búrne zvuky zašumeli,
     <br/>
     jak keby kŕdeľ zlatých včiel
     <br/>
     z tých hájikov bol vyletel
     <br/>
     a rozbzučal sa okolne:
     <br/>
     i naslúchal, bol uchom celý,
     <br/>
     stál čujnej plný lakoty —
     <br/>
     no zmĺkli skoro, uleteli
     <br/>
     snáď portálom, čo oproti
     <br/>
     je rozkrídlený dokorán,
     <br/>
     ta v ďatelinokvetný lán,
     <br/>
     či ľadník kde sa v rozkvet spukal...
     <br/>
     Tu nahnul sa, jak keby kukal,
     <br/>
     kam delí sa tak vraz zo siene —
     <br/>
     lež, ajhľa, nové prekvapenie,
     <br/>
     zas iné kúzlo púta zrak!
     <br/>
     Čo videl, bolo: ako mrak
     <br/>
     keď za mrakom sa gúľa, valí
     <br/>
     po nebies pláni diaľ a diaľ,
     <br/>
     do nekonečna nivou hnali
     <br/>
     tam bujných stromov paralely,
     <br/>
     jak klbká keby kotúľal
     <br/>
     kýs’ obor, klbká zo zelene —
     <br/>
     pomedzi zase biele pruhy,
     <br/>
     jak medzi brehmi tokov stuhy,
     <br/>
     pableskami slnca pozlátené,
     <br/>
     dnom jejich samý drahokam,
     <br/>
     sihôtky po nich sem a tam,
     <br/>
     na každej biele postavy,
     <br/>
     jak príšer nočných skamenelý
     <br/>
     by pochod — včuľ v stín miznú stmelý,
     <br/>
     no onedlho denný plam
     <br/>
     zas obliekne ich v šaty z dúhy,
     <br/>
     brilantmi zdaždí na hlavy:
     <br/>
     uprostred lesklá hladina
     <br/>
     jak zrkadlo, ním svetla let:
     <br/>
     tu k spánku víko pritkýna
     <br/>
     a hneď zas žiarivo hľadí —
     <br/>
     a kde sa stromov schodia rady
     <br/>
     tam v diali, ako v gloriet
     <br/>
     sa viažu, v oblúk slávy klenú,
     <br/>
     až nebies čnejúc ku sklepeniu,
     <br/>
     a na každého žhavom štíte
     <br/>
     čos’ krídly mácha neurčite,
     <br/>
     jak postava by anjela...
     <br/>
     I ponoril sa docela
     <br/>
     do vidma — díva sa a díva;
     <br/>
     i zdá sa mu, že sníva, sníva —
     <br/>
     že raja zastal na prahu.
     <br/>
     <br/>
     Len v sieni čos’ keď zašumelo,
     <br/>
     sa vzchopil. Dlaňou prehnal čelo.
     <br/>
     Šum očul, ostrý, náhly švist
     <br/>
     jak padal, otrel podlahu,
     <br/>
     sťa papier chvatom povržený.
     <br/>
     I skiaď sa ruch a pohyb skytal,
     <br/>
     ta zvrátil zrak pri onom hesle;
     <br/>
     vtom vzpriamil sa jak pri velení —
     <br/>
     Dnu vo vlnistom, veľkom kresle
     <br/>
     pán hovel si; bol schradlý, malý
     <br/>
     a lysák. Noviny bol čítal,
     <br/>
     i pohodil; tie sšuchotali,
     <br/>
     jak keď zo stromu spadá list
     <br/>
     „Pochválen Ježiš —“, spešne riekol
     <br/>
     tu Michal, smele uprúc zrak,
     <br/>
     a čakal — Čas sa míňal, tiekol,
     <br/>
     lež odpovede ani mak.
     <br/>
     „Pochválen Kristus!“ vetil znova
     <br/>
     a silno, pery počal hrýzť,
     <br/>
     jak koho nedočkavosť páli —
     <br/>
     i stŕpal... Siná v kresle tvár
     <br/>
     sa strmo zdvihla — udivená,
     <br/>
     opierajúc sa na ramená,
     <br/>
     na nose zblýskal okuliar,
     <br/>
     a „Kto to!? —“ chriplé hlesli slová,
     <br/>
     až skoro sluch mu sprerážali.
     <br/>
     „Som, prosím pekne, ponížene —
     <br/>
     som Michal Čajka, sirota“
     <br/>
     — priam chvatom myknul do kešene:
     <br/>
     list vyňal trocha ukrkvalý;
     <br/>
     na palcoch šupol prez dvoranu,
     <br/>
     tam podal lístok k rukám pánu
     <br/>
     a na miesto sa vrátil späť —
     <br/>
     „var’ veľkomožná dobrota
     <br/>
     ma neodženie odo dverí —“
     <br/>
     „Si drzec —“ vrkla odpoveď,
     <br/>
     a bola príkra, omrzelá —
     <br/>
     „Kto vpustil ťa sem!? Lebo veď
     <br/>
     tá vôľa posiaľ nevelela!
     <br/>
     Tamvon má priestor žobrota;
     <br/>
     tam dá sa jej, oč zuby cerí.
     <br/>
     Ty votieraš sa prez závory,
     <br/>
     ty vpálils’ ako vietor divý,
     <br/>
     jak z hradskej neposedná smeť —
     <br/>
     čo teda chceš!?“ — Slov týchto rez
     <br/>
     ocítil Michal neomylne,
     <br/>
     znať bolo, že sa zachvel silne;
     <br/>
     o srdce rafli ako kres,
     <br/>
     zrak jeho prudkým ohňom srší —
     <br/>
     no súdil: pán je iste chorý,
     <br/>
     na odpor sú mu rozhovory —
     <br/>
     i skrotnul. „Pane milostivý,“
     <br/>
     — tak vetil — „v lese na Podvrší
     <br/>
     (a k panstvu patrí onen les)
     <br/>
     nedávno zomrel hájnik Čajka.
     <br/>
     Boh osláv ho. Bol otcom mojím —“
     <br/>
     „No, krátko!“ — pán mu tak do reči —
     <br/>
     „vieš? Vkrátce — k veci! A skôr preč.“
     <br/>
     „Odpusťte! — Sedliak dlhú reč
     <br/>
     mal vždy — hej, nevie, čo sa svedčí —
     <br/>
     Som sám a sám, jak tu, hľa, stojím.
     <br/>
     Nuž, akže neni chýr len bájka,
     <br/>
     čo zmyslel svet — svet zmýšľa rád,
     <br/>
     a ja bych nechcel dokladať —
     <br/>
     že otec môj, jak nenie zvykom,
     <br/>
     bol zvláštnej priazne účastníkom,
     <br/>
     že služobník ač, veľa razy
     <br/>
     (ó, nech sa panstvo neurazí!)
     <br/>
     nejednu lásky skyvu vzal,
     <br/>
     mal prítul, voľné slovo mal —
     <br/>
     nuž, kde on odprvoti slúžil,
     <br/>
     kde započal i dokonal,
     <br/>
     kde otec jeho a môj ded
     <br/>
     podobne v tejže trval službe,
     <br/>
     kde i ja mladý strávil svet:
     <br/>
     to miesto je, hľa, oč bych túžil!
     <br/>
     Ku tej sa prosím pridať družbe
     <br/>
     jak ohnivôčko do reťazi —
     <br/>
     Nu, nech ho panstvo nevyrazí!
     <br/>
     Ja vtrielil iste ako smeť —
     <br/>
     však kto mi tamvon porozumie?“
     <br/>
     Pán chvíľku v nemej meškal dume.
     <br/>
     V pamäti prebral zbehy všaké,
     <br/>
     jak zašli dobou minulou.
     <br/>
     Tak prišiel i na jeden lov:
     <br/>
     kde mladým žitím už-už platil;
     <br/>
     no zavčas ktos’ ta pribehol,
     <br/>
     a keď už ináč nemohol:
     <br/>
     nasadiac vlastné svoje žitie,
     <br/>
     sám vbehnul v objem drápov hbite
     <br/>
     a nožom ľútu šelmu sklátil...
     <br/>
     To pripomenúc si, zistil: Tak je!
     <br/>
     Roztvoril, spešne prešiel list
     <br/>
     a riekol: „Inam mal si ísť:
     <br/>
     do úradu, tam sluhov berú.
     <br/>
     Lež zostaň, v tom sám rozhodnem —
     <br/>
     Nuž zomrel Čajka?“
     <br/>
     „Zomrel veru,
     <br/>
     a v službe. V lese na poľani
     <br/>
     ho našli —“
     <br/>
     „Buď mu ľahká zem.
     <br/>
     Chceš teda miesto jeho?“ — „Chcem!
     <br/>
     Ba prosím — pekne ďakujem —
     <br/>
     som k všetkým službám odhodlaný —“
     <br/>
     <br/>
     „Kdes’ slúžil, povedz, posaváď?“
     <br/>
     <br/>
     „Ver’, bože, ťažko povedať —
     <br/>
     jak z kŕdľa vylúčené zviera
     <br/>
     sa sluha sem-tam poneviera;
     <br/>
     hrdluje, zháňa, službu cení —
     <br/>
     preds’ rečú však: Si prepustený!
     <br/>
     Pán horár —“
     <br/>
     „— No, dosť. A či vieš,
     <br/>
     čo so službou tou podujmeš?
     <br/>
     Poď bližej, synak. — Otec tvoj
     <br/>
     bol statočný, bol verný sluha,
     <br/>
     nie, nikdy nebol podliakom,
     <br/>
     bár prostý človek, znal sa stuha
     <br/>
     do toho, čím je poctivosť —
     <br/>
     Máš ducha, vieš-li chytať zbroj?“
     <br/>
     <br/>
     Tu Michal strmšie vztýčil zrost,
     <br/>
     jak v šíku by — bár skryť ho chcel,
     <br/>
     mrak náhle tvár mu preletel,
     <br/>
     veď nemilo to zneje sluchu,
     <br/>
     keď pochybovať chcú o duchu,
     <br/>
     jak bol by plachým oblakom —
     <br/>
     „Ja za čas bol som vojakom“,
     <br/>
     nakrátce vetil.
     <br/>
     „Dobre tedy,
     <br/>
     vieš to i to, si mladý, zdravý —
     <br/>
     jak smrek sa hodíš do dúbravy,
     <br/>
     jak jeleň budeš si tam chodiť;
     <br/>
     lež znáš-li s cudzím zaobchodiť
     <br/>
     a neskĺzneš sa voľakedy?
     <br/>
     Čo? —“
     <br/>
     <br/>
     Michal mlčky sklopil zrak,
     <br/>
     bol zarazený. Tvárou mrak
     <br/>
     zamenil takoj zápyr studu.
     <br/>
     No vzozrel priam: plam vždy viac sála,
     <br/>
     kol úst mu hrdosť duše zhrala,
     <br/>
     z pozoru srdný oheň srší —
     <br/>
     <br/>
     Pán, vidiac pečať česti rudú,
     <br/>
     sám skoro koniec zrobil trudu,
     <br/>
     s úsmevom vpred sa naklonil
     <br/>
     a riekol: „Zajtras’ na Podvrší!“
     <br/>
     S tým na posluhu zazvonil
     <br/>
     (ten vstúpil, jak by prihnal strelu),
     <br/>
     čos’ naznačil na kartu bielu
     <br/>
     a podajúc ju služebníku,
     <br/>
     naložil hlasom, jak to v zvyku
     <br/>
     — medzitým hladiac sivú bradu:
     <br/>
     „S tým chlapom zájď hneď do úradu!“
     <br/>
    </p>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="iii">
       </a>
       III
      </h2>
     </div>
    </div>
   </div>
   <div class="literallayout">
    <p>
     <br/>
     Tak Michal dosiahol, hľa, cieľa,
     <br/>
     ku nemuž zamieril bol smele
     <br/>
     s chtivosťou tuhšou od ocele —
     <br/>
     i bol mu veľmi, veľmi rád.
     <br/>
     Kráčajúc svižko od kaštieľa
     <br/>
     cez dvory jeho, trávniky,
     <br/>
     ni nevedel, či stúpa a či
     <br/>
     perute dostal, ako vták —
     <br/>
     tak stešený bol, neborák;
     <br/>
     len jedno sa mu v očiach zračí,
     <br/>
     to svieti pred ním naporád
     <br/>
     a obraz stavia všeliký:
     <br/>
     jak bude mu v tom novom hniezde,
     <br/>
     jak na nebesku božej hviezde,
     <br/>
     jak vtáčku v tichom, temnom lese...!
     <br/>
     I všetko, kadiaľ letí, kráča,
     <br/>
     kol neho zdá sa jasať v plese,
     <br/>
     brať účasť z jeho radosti:
     <br/>
     ju na dubisku hlása vtáča,
     <br/>
     na vonných lipách bzučí včela,
     <br/>
     kvet ňou sa chlúbi, sviežosti
     <br/>
     jas ona luhmi rozostrela,
     <br/>
     ňou vôkol ruch a kyn a vzmach,
     <br/>
     chodníkmi ona zláti prach;
     <br/>
     i slnko jasnejšie sa skveje,
     <br/>
     vetierok hravšou svevoľou
     <br/>
     si hupká, šumot topoľov
     <br/>
     tiež jemu „Nazdar!“ prez aleje,
     <br/>
     len jemu hudba v olšinách
     <br/>
     a v húšti rakýt žurčot kradmý...
     <br/>
     Tak zajala ho tá, hľa, vec
     <br/>
     (a bol už hodne za ohradmi,
     <br/>
     bol skoro hradskej na okľuke),
     <br/>
     že až i širák zabol v ruke;
     <br/>
     len keď mu hunka šupla z pliec,
     <br/>
     obadal sa i pokryl hlavu,
     <br/>
     ináče nezmýlil ho ani
     <br/>
     pal slnka, ani nečul v pláni
     <br/>
     na ďatelinách koscov vravu,
     <br/>
     cveng, škripot osiel preboľastný,
     <br/>
     nie výskot dievok kol ostŕv —
     <br/>
     tak zaujal ho osud vlastný.
     <br/>
     Znal síce, že to ako prv
     <br/>
     tiež služba len, len cudzí chlad
     <br/>
     a kút, kam sebe poustiela;
     <br/>
     no bol mu predsa veľmi rád:
     <br/>
     bo vedel i to, že keď scela
     <br/>
     sa oddá službe a vždy riadne
     <br/>
     sa bude pritom spravovať,
     <br/>
     že do smrti z nej nevypadne,
     <br/>
     len vtedy že z nej vystúpi,
     <br/>
     keď vynesú ho z chalupy
     <br/>
     tria a tria súdruhovia zrutní
     <br/>
     a rechtor verš odspieval smutný,
     <br/>
     i hora vzdychla naposled,
     <br/>
     len vtedy prejde v službu inú
     <br/>
     (i toho nie on znesie vinu),
     <br/>
     jak otec jeho, ba i ded...
     <br/>
     <br/>
     Znal služby novej povinnosti;
     <br/>
     a bolo ich tiež do sýtosti.
     <br/>
     No skúsil: keď sa riadne vlní
     <br/>
     na žliebku, kadiaľ steká pot,
     <br/>
     niet nádoby, bár jak sa volá
     <br/>
     a čo by morskej hĺbky bola,
     <br/>
     ktorá sa časom nenaplní.
     <br/>
     Znal obtiaž svojho povolania;
     <br/>
     lež posiaľ či od svitu rána
     <br/>
     nenosil po pozdný ju mrk,
     <br/>
     až plecia stŕpli, zmŕtvel krk,
     <br/>
     a nedvíhal ju svitom znova
     <br/>
     tak vďačne trudnej zo zeme,
     <br/>
     by zas ju trímal v objeme,
     <br/>
     bárs ťažšia bola od olova...?
     <br/>
     Hej, vedel on, kde, čo a jaká
     <br/>
     ho povinnosť a ťarcha čaká;
     <br/>
     no mužne poddával jej plece
     <br/>
     a v jarmo vďačne stoknul väz.
     <br/>
     Na horách ľahšie sa to liece
     <br/>
     ( od mladi les mal za obraz,
     <br/>
     za obraz v duše svojej ráme);
     <br/>
     tam mlčia pomluvy, jak v chráme,
     <br/>
     a to tak srdcu lahodí —
     <br/>
     tam nespútané slobody —
     <br/>
     tam každá haluz perute
     <br/>
     jak brk a každé dýchnutie
     <br/>
     vetríka prajná kási sila:
     <br/>
     keď človek už-už nevláda,
     <br/>
     hneď oboje sa podkladá
     <br/>
     na podnos, podlet, zdvihnutie
     <br/>
     tej noše, čo ho prikvačila —
     <br/>
     i vtáča preto šveholí
     <br/>
     tam, by nám bolo po vôli,
     <br/>
     a preto zahovára riava,
     <br/>
     by v ceste nenastala znava —
     <br/>
     ba grúne samy tam jak schody
     <br/>
     sa poskladali popred štít,
     <br/>
     čo rebrík k vrchu, v jehož temä
     <br/>
     tra balvan žitia vyložiť,
     <br/>
     skiaď nikdy viac sa nepovalí
     <br/>
     (bo rebrík je, nímž, ako vieme,
     <br/>
     odhora húf anjelský schodí
     <br/>
     na pomoc nemotornej zeme) —
     <br/>
     tam ešte posteľou i skaly,
     <br/>
     veď preto machom zobrastali —
     <br/>
     a celá hviezdna noci tma,
     <br/>
     keď rozprestrie sa nad horami,
     <br/>
     na žrdiach smrečín zvislý stín,
     <br/>
     jak veľký, slávny baldachýn;
     <br/>
     to prítul iba tam, hľa, známy,
     <br/>
     jediný, čo, keď zhasnul deň,
     <br/>
     je vstave pravý podať sen,
     <br/>
     sen, ktorý všetky slasti má...
     <br/>
     <br/>
     Lež človek nazdá sa a míva,
     <br/>
     že pozrel-li v tvár, na oko
     <br/>
     druhovi, s nímž sa stretnul v žití —
     <br/>
     že už ho spoznal, všetek taj
     <br/>
     že duše jeho odokrytý,
     <br/>
     už vie, čo v nútri svojom skrýva.
     <br/>
     Prenáhly výrok nebodaj!
     <br/>
     Nečudo, keď sa potom javí,
     <br/>
     že súdilo sa plane, bludne;
     <br/>
     hej, človek súdi skoro, ťahy
     <br/>
     vystrežúc, hľadiac na oko,
     <br/>
     držanie sprevádzajúc hlavy —
     <br/>
     i myslí: už má pojem pravý;
     <br/>
     a predsa díval sa — do studne,
     <br/>
     kopanej v zemi hlboko...
     <br/>
     — Nuž kto by mohol všetko znať,
     <br/>
     kto trúfal by si osnovať
     <br/>
     každučký mysle vzruch a dej,
     <br/>
     čo a jak Michal uvažoval,
     <br/>
     čo všetko hútal, plánil, koval
     <br/>
     dnu duchom svojím stešeným
     <br/>
     do budúcnosti aké snahy
     <br/>
     si predsavzal i aké dráhy,
     <br/>
     čo všetko pozacítil — kým
     <br/>
     na ceste kráčal spiatočnej...!?
     <br/>
     Dosť na tom: stúpal strmo, stuha
     <br/>
     už potom prašnej po hradskej;
     <br/>
     nezastal nikde ani chvíle —
     <br/>
     Pot rinul mu po skráňach, v tyle,
     <br/>
     však nedbal nič, len trielil, hnal,
     <br/>
     jak keby ho bol poháňal —
     <br/>
     zaiste mnohá v duši vzpruha
     <br/>
     to pôsobila. Slnka púť
     <br/>
     vtom krátila sa očividne,
     <br/>
     pal miernil sa, prach usadal —
     <br/>
     od západu už zľahka, vlídne
     <br/>
     sa žiare letné opierali;
     <br/>
     kol cesty vŕby sšepotali,
     <br/>
     jak keby chceli vydýchnuť
     <br/>
     po sparnu čím skôr, jejich stíny
     <br/>
     tiež hodne sa už ustierali
     <br/>
     briežkami, poľom zmĺkal ľud —
     <br/>
     keď došiel svojej do dediny.
     <br/>
     Či vedľa domku známeho
     <br/>
     i teraz postál a jak predtým
     <br/>
     len kradmo kuknul do neho,
     <br/>
     to prvé zistiť snadno mi,
     <br/>
     to druhé nechám pod otázkou —
     <br/>
     Viem, každý, čo i neposvietim,
     <br/>
     bez všetkých úvah, čela vráskov
     <br/>
     nahliadne: že ver’ šuhaj, jak
     <br/>
     dnes Michal, v takom položení
     <br/>
     nesklopí k zemi mužný zrak,
     <br/>
     nezľakne s’ žiadnej pohromy;
     <br/>
     a jak je k tomu naladený:
     <br/>
     spred ktorejkoľvek chalupy
     <br/>
     si voľne prútik ulomí,
     <br/>
     a čo by bola z rozmarínu;
     <br/>
     i nik ho preto nestupí,
     <br/>
     ni neprireže mu za vinu.
     <br/>
     I pohoničov stretal iste,
     <br/>
     lež sotva s nimi reči snoval;
     <br/>
     tak bude: po „Pochválen-Kriste“
     <br/>
     privolal „Amen“ (krátka to vec),
     <br/>
     obišiel ťažký drabinovec
     <br/>
     a druhov v duši poľutoval...
     <br/>
     <br/>
     Ni na tom veľa nezáleží
     <br/>
     — svet, známo, i tak chytro beží —
     <br/>
     jak odobral sa od horára?
     <br/>
     Jak vystrojil sa v novú postať,
     <br/>
     zozbieral zvyšku krupäje?
     <br/>
     Či zdržiaval ho kto? Či riekli
     <br/>
     mu prísne: že veď nedohára —
     <br/>
     bo žartom: že veď neutiekli
     <br/>
     tí, za nimiž tak čenichá,
     <br/>
     tak rúti sa a pachteje
     <br/>
     jak grúňmi chmúrna ulicha?
     <br/>
     A či on predsa nechcel zostať...?
     <br/>
     Dosť na tom, nedbal, či je pekne,
     <br/>
     alebo či tam búri, prší
     <br/>
     a lávky zajme povodeň,
     <br/>
     či ten tak, iný inak riekne:
     <br/>
     čo bezprostredne nastal, deň
     <br/>
     už tam ho vítal na Podvrší.
     <br/>
     <br/>
     Tam udomácnil sa aj hneď,
     <br/>
     jak vták keď z klietky umknul, z vädby
     <br/>
     nie, netreba tam zažehnatby,
     <br/>
     zbytočná každá prípoveď.
     <br/>
     Koleso, predsa je len kolo,
     <br/>
     je vrtké, švižké, frní, hraje,
     <br/>
     na cestách sto a sto ráz bolo:
     <br/>
     no nevbehne, nie, nevkäruje
     <br/>
     tak iste v starý zárez sluje,
     <br/>
     jak on ač novej do koľaje. —
     <br/>
     Čo vystal chuďas hnedky sprva,
     <br/>
     kým oprávali vetchý dom!
     <br/>
     Chcel čím skôr rozložiť sa v ňom,
     <br/>
     a to tak vlečie sa a trvá!
     <br/>
     I nechcel dáky stôs len, klietku
     <br/>
     z dŕv, búdu vlčom na odstredku —
     <br/>
     Jak duril, súril neprestajne!
     <br/>
     (Pán, u ktorho bol práve slúžil,
     <br/>
     pán horár, oč len Michal túžil
     <br/>
     a prosil, zvolil dobroprajne.)
     <br/>
     Ponúkal k práci tu i tam;
     <br/>
     konečne prichytil sa sám,
     <br/>
     a len on pristal silou, v radu,
     <br/>
     už išlo to, priam zdvihli kladu
     <br/>
     a pricvíkali v zásek trám,
     <br/>
     hneď opäť jednu strhli vadu.
     <br/>
     Podvečer, keď už stíchol kres
     <br/>
     a klopot s každou inou vecou,
     <br/>
     píl škripot, chrupot nebožiecov —
     <br/>
     vše strihol hor’ pod dumný les,
     <br/>
     skiaď na domec sa súdne díva,
     <br/>
     až doznal: ba sa pomkol dnes;
     <br/>
     to pribudlo, to ešte zbýva.
     <br/>
     A ani nešiel do koliby
     <br/>
     na nocľah: tam si ustlal dnu
     <br/>
     v tom nehotovom domčeku
     <br/>
     jak keby sa bol toho ľakal,
     <br/>
     že v noci ktos’ sa prikradne
     <br/>
     a jeho navždy podsadne...
     <br/>
     Konečne domu niet viac chyby,
     <br/>
     stál tam, za akým dychtil, čakal,
     <br/>
     stál, nadvihujúc bielu šiju.
     <br/>
     Bez meškania ho zriadi zdnuká;
     <br/>
     priam u dvier novú almariu
     <br/>
     postavil, zdobný pribil rám,
     <br/>
     kol zo stien mnohý svätec kuká
     <br/>
     a v sviežom rúchu potobôž
     <br/>
     (hej, usporil bol ktorýs’ groš,
     <br/>
     nuž z toho prúdik cvrknul rúči,
     <br/>
     hľa, i vo stajni krava mučí),
     <br/>
     len stôl ponechal dubový,
     <br/>
     kto zná, po ktorom otcovi —
     <br/>
     a keď už každé stálo tam,
     <br/>
     kde miesto jeho každým časom
     <br/>
     a povolanie neináč:
     <br/>
     tu vystúpil von na povlač
     <br/>
     (slniečko práve zapadalo
     <br/>
     za hory, pozdný pozdrav slalo),
     <br/>
     i zaslzený vďakou zor
     <br/>
     do zlatých pruhov zaslal hor’,
     <br/>
     ta, kde sa už-už porozplynú,
     <br/>
     na nebies nanajvyššie bralo —
     <br/>
     a šepotavým, traslým hlasom
     <br/>
     privolal: „Chvála Hospodinu!“
     <br/>
     Bol spokojný.
     <br/>
     No myšlienku
     <br/>
     mal on i inú zavše pritom,
     <br/>
     tú kŕmil horúcim on citom
     <br/>
     a kojil duše nápojom,
     <br/>
     kdekoľvek postál, kadiaľ chodil;
     <br/>
     jak hviezdu pred sebou ju vodil;
     <br/>
     potajmu jej sa prihovára,
     <br/>
     ju budí, i zas sčičíka,
     <br/>
     pokryje hustým pokojom,
     <br/>
     by zas z nej závoj poodhodil,
     <br/>
     keď závisť odtiaľ uniká —
     <br/>
     hej, mal i inú myšlienku.
     <br/>
     Keď ešte slúžil u horára,
     <br/>
     ba prvej: poznal dievenku
     <br/>
     tak rúču ako kvietok z jara,
     <br/>
     jak kvietok, nie však makový,
     <br/>
     s nímž prvý van je hotový,
     <br/>
     lež čerstvý, zdravý, jak vzduch zrána,
     <br/>
     tak jak ho vychovala stráňa.
     <br/>
     V tom známom domku býva práve,
     <br/>
     obhnatom plôtku patyčou,
     <br/>
     u boku dobrých rodičov,
     <br/>
     čo chránia ju jak oči v hlave.
     <br/>
     Snáď nevedeli ani sami,
     <br/>
     kde, kedy, jak sa poznali —
     <br/>
     no jeden stret: i boli známi,
     <br/>
     zrak jeden, hlások prehodený,
     <br/>
     prask biča, zhúkanie na tráve:
     <br/>
     a osud ich bol spečadený,
     <br/>
     je zapísaný do skaly.
     <br/>
     Ba tak sa duše jaksi schodia
     <br/>
     v tej zemskej šírej oblasti,
     <br/>
     jak prášky vzduchu, v mori voda,
     <br/>
     kde potom jedným vánkom hrajú,
     <br/>
     i jednou vlnkou žblnkotajú
     <br/>
     o večnom blahu, o šťastí...
     <br/>
     Jak škoda jejich súzvuk skaziť,
     <br/>
     medzi ne klinom búry vraziť,
     <br/>
     keď neľzä zdolať nožom, dlátom,
     <br/>
     do skupy smrtným praštiť mlatom,
     <br/>
     jak škoda...! Ona bola dcéra
     <br/>
     dosť majetná a jediná,
     <br/>
     i mala zalietačov vera
     <br/>
     do božej vôle, i bohatých,
     <br/>
     no žiaden neobdržal pera;
     <br/>
     bol pytač dnes, bol pytač včera —
     <br/>
     Rodičov už to omína,
     <br/>
     mať nutká, otec pohýna:
     <br/>
     vraj nadajú jej do rohatých —
     <br/>
     už toľko rokov na Všechsvätých —
     <br/>
     mať, otec v sile zhasína —
     <br/>
     lež nadarmo sú všetky reči,
     <br/>
     či láskajúc, či odudrúc;
     <br/>
     neskube sa, len ticho sprieči
     <br/>
     zakaždým, švíček krkvajúc —
     <br/>
     i kľučka vrzgla za pytačom
     <br/>
     zas, keď ta pošiel nestrebúc...
     <br/>
     Tu ozvala sa rodina
     <br/>
     (a tú len počúvnuť sa svedčí);
     <br/>
     pošepli skoro jazyčnice,
     <br/>
     čo značí dievky váhavosť:
     <br/>
     i nastal krik a hrozba s plačom,
     <br/>
     karhali, kliali celé dni
     <br/>
     a nedochádzal posledný —
     <br/>
     Tu zaplálo jej studom líce,
     <br/>
     na prípecok si u dvier sadla,
     <br/>
     tvár v zásterke, tak lkala, vädla —
     <br/>
     preds’ nezvolila. Dosť to, dosť
     <br/>
     od prostej dievky, dosť to, iste
     <br/>
     na dôkaz, že ver’ ľúbi čiste,
     <br/>
     jarmačný nezvedie ju hlas —
     <br/>
     A predsa málo! Ešte próba:
     <br/>
     Michala k vojsku zabrali
     <br/>
     (snáď i pri tomto vrtla zloba),
     <br/>
     kde tráviť musel drahný čas;
     <br/>
     i jej sa míňal pomaly,
     <br/>
     jak jarček tiekol, ktormu skala
     <br/>
     bo koľaj cestu zarezala —
     <br/>
     preds’ prečkala ho, dočakala,
     <br/>
     že zišli, videli sa zas.
     <br/>
     <br/>
     Lež, pravda, vídali sa zriedka,
     <br/>
     len chvatom-letkom, ukrývave.
     <br/>
     „Šak ľúbiš?“ „Hej!“ to vrava všetka,
     <br/>
     rúk podaj, to ich celý styk,
     <br/>
     a trval tiež len okamžik,
     <br/>
     však bol jak voda na žeravé
     <br/>
     by železo, ním stvrdla vôľa,
     <br/>
     akže by ozaj zmäkla bola.
     <br/>
     Jak chuďas sluha, paholok
     <br/>
     ni netrúfal si ver’ ju pýtať;
     <br/>
     popredku videl následok,
     <br/>
     jak zhŕkli by sa hneď ho zvítať;
     <br/>
     hej, znal on z knihy biedy čítať,
     <br/>
     pokázal každý na riadok:
     <br/>
     kde otázok je trpká veta,
     <br/>
     v čom háčik, reťaz záhadok
     <br/>
     a čierny bod kde jeho sveta...
     <br/>
     A potom, jak ho miloval,
     <br/>
     natoľko šetril, ľutoval,
     <br/>
     i ľutoval ho: dobré dieťa —
     <br/>
     nu, devu, ktorej veľká láska
     <br/>
     len zaviní, keď ani kláska
     <br/>
     už potom pre ňu neurodí
     <br/>
     to šíre pole rodiča.
     <br/>
     Jak!? — Schválne do biedy ju hodí?
     <br/>
     Má urobiť ju nádennicou
     <br/>
     len preto, bo mu prišla k stihu
     <br/>
     a v jednom prudkom okamihu
     <br/>
     sa stala jeho nevoľnicou?
     <br/>
     Za lásku má-li z púhej lásky
     <br/>
     jej temné zavčas zbieliť vlásky?
     <br/>
     Mal zrieť ju a bez krvácania:
     <br/>
     jak jednou choré decko pleká
     <br/>
     a druhou lobodienku seká —
     <br/>
     korienok žujúc sladiča
     <br/>
     (by decku osladila stravu),
     <br/>
     čo našla, dnes keď bola svitom
     <br/>
     kdes’ v rúbanisku zbierať šmáňa,
     <br/>
     by mala pri čom uvariť...?
     <br/>
     Ó, to by krutosť neslýchaná!
     <br/>
     To značilo by samým citom
     <br/>
     chcieť kvieťa zmraziť, opariť —
     <br/>
     To rozčeslo by srdce, hlavu!
     <br/>
     Nie, nechcel z jednej biedy dve,
     <br/>
     nie aspoň núdzu jej, i čakal —
     <br/>
     snáď blesne lampa vodiča
     <br/>
     v tme, v ktorej kľakal, ba i plakal...
     <br/>
     A ona blesla konečne,
     <br/>
     jak iste nechcel. — Vtedy kmitla,
     <br/>
     keď otcovej plam búra schytla,
     <br/>
     keď otec umrel; lež či môže
     <br/>
     kto za riadenie vyššie, božie?
     <br/>
     Kto smel by s tým sa boriť, hádať? —
     <br/>
     Dnes teda môž’ už pýtať, žiadať
     <br/>
     i slobodne i výrečne
     <br/>
     o ruku švárnej svojej Hanky;
     <br/>
     má spôsob k tomu, službu istú,
     <br/>
     tam obsevok, tu bývať kde — —
     <br/>
     Z povlače hľadiac na červánky,
     <br/>
     ich hasnúce už pochodne,
     <br/>
     vtom vzchopil sa a výsknul: „Bisťu...“
     <br/>
     <br/>
     Nadpriadol skoro návštev niť.
     <br/>
     Jaknáhle služba dovolila
     <br/>
     (nech bola akákoľvek chvíľa),
     <br/>
     zalietal ako sokol mladý
     <br/>
     prez hory, grúňov prez závady,
     <br/>
     by zas sa mohol ponapiť
     <br/>
     zo zdroja, ktorý jemu vrie
     <br/>
     pod skvitlým šípom v dúbrave,
     <br/>
     len jemu v osvež šelestí —
     <br/>
     Nie od záhumnia, od záhrady,
     <br/>
     nie presádzajúc večer plot,
     <br/>
     na očiach klobúk pritlačený,
     <br/>
     by, ak ho stretnú, nepoznali —
     <br/>
     už zamiera on od cesty,
     <br/>
     je zjavný každý jeho vchod.
     <br/>
     Domáci sprvu — prekvapení
     <br/>
     sa zmiatli trochu, okúňali
     <br/>
     mu v smelý pozrieť obličaj:
     <br/>
     jak keby si čo vyčítali,
     <br/>
     to — onô, že ver’ nemúdre.
     <br/>
     No prijali ho, uvítali,
     <br/>
     pýtali bližej ku stolu,
     <br/>
     na štíte miesto vykázali —
     <br/>
     triafali v reči na vôľu.
     <br/>
     Vše zhovor zapliesť chceli iný,
     <br/>
     zvlášť jestli dcéra vošla dnu
     <br/>
     (činiac sa, že má robotu,
     <br/>
     a horký! — len sa pretvárala,
     <br/>
     i zvonku iba naslúchala),
     <br/>
     však márne: na vec na šteklivú
     <br/>
     zas narazili ku podivu —
     <br/>
     Tak prešli prvé vohľadiny.
     <br/>
     Keď onedlho skrsnul zas:
     <br/>
     hneď bolo ináč. Mätež, škripce
     <br/>
     sa pozabudli, zmäknul hlas —
     <br/>
     a boli mysľou pospolu.
     <br/>
     S tým zrovnali sa, a on chodí,
     <br/>
     viac neštítiac sa nepríhody.
     <br/>
     Mať sama neraz speší štipce
     <br/>
     mu otvoriť, keď sa tak zavdá.
     <br/>
     No, otec — čo je pravda, pravda —
     <br/>
     ten v tichu ešte podudre
     <br/>
     i potom — nu, var’ obyčaj.
     <br/>
     A Hanka? Kto by sa i pýtal!?
     <br/>
     Tej zavše nový život svital;
     <br/>
     tá lúčinou sa raja brodí:
     <br/>
     keď príde on, do silných rúk
     <br/>
     keď zabral neveľké jej rúčky,
     <br/>
     tu zase objal potichúčky
     <br/>
     jak obručou jej hybký driek,
     <br/>
     do ušiek milší rečí zvuk
     <br/>
     jej slal než všetky vtáčie chóry —
     <br/>
     keď zraky sňali jak by v priek
     <br/>
     a zamĺkli, že prez komory
     <br/>
     tíš nečuť iba srdca tluk...
     <br/>
     ó, jak jej vtedy bolo, jak!
     <br/>
     A odchádza-li v nočnom čase:
     <br/>
     vše prelietne ju kýsi ľak,
     <br/>
     jak hviezda tamhor’, schvie sa, strasie,
     <br/>
     jak v ťažobe sa lapá kľučky,
     <br/>
     kým nadobro ho vyprevodí —
     <br/>
     no skoro octne späť sa v štestí,
     <br/>
     keď privolá jej ešte z cesty:
     <br/>
     „Hej, zajtra prídem iste zase!“
     <br/>
     Aj závidia mu, vera, mnohí,
     <br/>
     i mrzké lužú klebety;
     <br/>
     však on už dávno otužel,
     <br/>
     on hľadí na to ako v šero,
     <br/>
     čo za dňom musí nasledovať.
     <br/>
     Nu, nech sa páči oprobovať,
     <br/>
     kto silnejší je na parohy —
     <br/>
     nech prehradiť mu zálety,
     <br/>
     nech okom škúľnuť mu na pero,
     <br/>
     na priadkach siahnuť na kužeľ
     <br/>
     a čokoľvek si osobovať:
     <br/>
     tú papľuž o uhol tak praští,
     <br/>
     že zapíše si v pamäť každý
     <br/>
     a večite! A klebiet kliatba? —
     <br/>
     Ech, kto by válčil s bublinami?
     <br/>
     Prv-neskôr rozpľasknú sa samy...
     <br/>
     <br/>
     S tým prešla dlhá zimy doba.
     <br/>
     A jaro svitlo. S jarom svadba —
     <br/>
     i boli svoji večne oba.
     <br/>
     Tri dni vraj svadba trvala,
     <br/>
     tri dlhé dni sa veselili,
     <br/>
     tančili, hojne jedli, pili,
     <br/>
     o svojich bavili sa zvykoch:
     <br/>
     až na štvrtý len nastala
     <br/>
     hodina smutnej odberačky,
     <br/>
     oddavač sám sa pustil v plačky,
     <br/>
     starejšia hlasne fikala —
     <br/>
     Pri slovách takej odobierky
     <br/>
     nečudo teda, keďže mať
     <br/>
     začala žiaľne vykladať,
     <br/>
     objímuc dcéru svoju drahú —
     <br/>
     i keď už boli na vozíkoch,
     <br/>
     a spievajúc, jak navykli,
     <br/>
     na ošatkaných na koníkoch
     <br/>
     zo dvora skoro unikli
     <br/>
     a tam už boli bez znamenia,
     <br/>
     len pieseň čo sa ozývala:
     <br/>
     i vtedy ešte že na prahu,
     <br/>
     jak jabloň v jaseň obronená,
     <br/>
     meškala, stála, vrávorala,
     <br/>
     stierajúc slzy do zásterky.
     <br/>
     <br/>
     V poludnie boli na Podvrší.
     <br/>
     Keď viezli truhlu maľovanú
     <br/>
     po ciestke temným, veľkým lesom
     <br/>
     a na nej zhúkla rúšnica,
     <br/>
     les celý ozývnul sa plesom,
     <br/>
     jak k radostnému uvítaniu;
     <br/>
     z čečiny krupaj slasti prší —
     <br/>
     v to riava zanôtila zhruba,
     <br/>
     jak k oslave, jak v pochod trúba;
     <br/>
     hej, celý les sa rozšumel,
     <br/>
     jak keby ľuďom rozumel,
     <br/>
     bol vzrušený. Len jedlica,
     <br/>
     čo stála kde-tu popri ceste,
     <br/>
     tá mlčí, čosi zvlášte hľadá:
     <br/>
     istotne sliedi po neveste;
     <br/>
     i zočiac ju: ha, to je mladá!
     <br/>
     hneď zatlieska tiež vetvicami,
     <br/>
     na pozdrav šumí, kloní sa,
     <br/>
     sťa keby dáka rečnica,
     <br/>
     že: vitaj, vitaj medzi nami —
     <br/>
     K večeru vrátili sa spiatky,
     <br/>
     nechajúc párik osamote.
     <br/>
     No bolo skoro po sobote,
     <br/>
     i prišli v nedeľný zas deň:
     <br/>
     na úctu, rodinka však len,
     <br/>
     veselín stroviť pozostatky.
     <br/>
     Pobavili sa v svojskom krúžku,
     <br/>
     tak jak sa svoji pozabavia.
     <br/>
     Tesť-otec už viac nedudre,
     <br/>
     skryl navždy zdutý mechúrik;
     <br/>
     hľa, sivá týči sa mu hlava —
     <br/>
     vstal, plný vznesúc kocúrik,
     <br/>
     vtom odkašlal, by prišiel k dúšku,
     <br/>
     či aby bolo po múdre,
     <br/>
     a riekol: „Drahé moje deti!
     <br/>
     Nech božia milosť vám vždy svieti!
     <br/>
     Kto všetkých darov pôvodca:
     <br/>
     nezabúdajte na Otca,
     <br/>
     na otca, ktorý býva v nebi,
     <br/>
     skiaď delí, spúšťa dľa potreby
     <br/>
     dar všaký do podolka detí,
     <br/>
     však, pravda, tých len, čo sú dobré,
     <br/>
     čo žijú podľa prikázaní
     <br/>
     a k práci neľutujú dlaní —
     <br/>
     povrheľ nikda nedožobre,
     <br/>
     a planec vždy mal výplat planý!
     <br/>
     Ty, zaťku — ja sa s tebou zmieril,
     <br/>
     bo videl som, že vytrváš —
     <br/>
     i spoznal som ťa — inu dobre!
     <br/>
     maj dcéru, ja ju vďačne zveril —
     <br/>
     však buď i potom Tobiáš!
     <br/>
     Ty zasa, dcéro, keďže žena
     <br/>
     si už, i pošla tvoja parta —
     <br/>
     i tebe nech tu malý výklad:
     <br/>
     Buď verná, prvý poklad z vena,
     <br/>
     a starostlivá ako Marta;
     <br/>
     tam máš, hľa, matky svojej príklad —
     <br/>
     (tá v slzách sedí roztúžená).
     <br/>
     A keďby predsa nezdar, zloba —
     <br/>
     nu, spomnite na muža — Jóba —
     <br/>
     boh zvráti, len ho majte radi
     <br/>
     i milujte sa vospolok —“
     <br/>
     S tým vypil samý po spodok
     <br/>
     a sadnul, vytrúc čosi z oka.
     <br/>
     Za ním vstal kmotor, od obloka
     <br/>
     čo sedel pri pokrytom stole
     <br/>
     (bol starší, lež vždy dobrej vôle,
     <br/>
     na tvári žartu rumenec
     <br/>
     a na nose mal pupenec),
     <br/>
     a vetil, myknúc na opasku
     <br/>
     i k ušiam pozahrnúc vlasy:
     <br/>
     „Po otcovi sa krstný hlási.
     <br/>
     Keď na ten stôl, hľa, hojný hľadí:
     <br/>
     nemôže ni on darmo žiť,
     <br/>
     za toľké nuky, toľkú lásku
     <br/>
     tiež musí niečím osožiť.
     <br/>
     Nuž, manželia vy rúči, mladí,
     <br/>
     počujte! Ja vám, moji milí,
     <br/>
     tiež radu dávam: ovšem, radi
     <br/>
     sa majte, nekukajte inam —
     <br/>
     tak radi — a to napomínam —
     <br/>
     by, než sa jeden rôčik schýli,
     <br/>
     jak dnes sme — všetkých, moji milí,
     <br/>
     ste pozvali nás — na odmlady!
     <br/>
     Len toľko som chcel doložiť.“
     <br/>
     Smiech nastal vôkol, búrny smiech
     <br/>
     jak u stola, tak pri kachliech,
     <br/>
     ženičky v päsť sa schichotali,
     <br/>
     len nevesta sa pŕli, páli,
     <br/>
     až Michal všetko zahovorí...
     <br/>
     A keď sa takto uhostili,
     <br/>
     keď popili i pojedli:
     <br/>
     von vyšli; dvorom, pokraj hory
     <br/>
     sa porozpŕchli na zhovory,
     <br/>
     i aby si tam pofajčili.
     <br/>
     (Zhon detí rozbehal sa v šante —)
     <br/>
     Pozatým zas si obozreli
     <br/>
     hájnický spôsob vôkol celý,
     <br/>
     nu, všetky spady; i vo stajni
     <br/>
     sa octli, aby uvideli,
     <br/>
     jak s tým, čo venom priviedli;
     <br/>
     ba neťažilo sa im ani
     <br/>
     obsevok pozrieť v ďalšej stráni —
     <br/>
     I kde čo — všetko pochválili,
     <br/>
     dodajúc prívinš dobroprajný.
     <br/>
     A keď už bolo po ovrante,
     <br/>
     i slnko dosť na nízkom pánte,
     <br/>
     po požehnaní skrz a prez,
     <br/>
     po obapolnom ďakovaní
     <br/>
     rozlúčili sa. Povysadli
     <br/>
     do vozov — a už skryl ich les.
     <br/>
     <br/>
     Tu mladí zas sa sami zhliadli —
     <br/>
     im tichý nastal žitia ples.
     <br/>
    </p>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="iv">
       </a>
       IV
      </h2>
     </div>
    </div>
   </div>
   <div class="literallayout">
    <p>
     <br/>
     Svet nazdá sa, že k žitia blahu
     <br/>
     je treba zbytok všetkých vecí:
     <br/>
     skvost, prepych, nádhera a hoj,
     <br/>
     dážď zlata, požehnaní príval —
     <br/>
     hneď v splnku, o čom človek sníval;
     <br/>
     že tra mať vyleštenú dráhu,
     <br/>
     z baršúnu lôžko na pokoj,
     <br/>
     z vĺn sedadlo na posedenie
     <br/>
     a miesto božej oblohy
     <br/>
     klenutím šarlát baldachýnu,
     <br/>
     noc tráviť nie pri jednej svieci
     <br/>
     či kahánku, lež v svetiel mori,
     <br/>
     kde potom už nadobro zhorí
     <br/>
     tma, kľud i sen — ten motýľ stínu,
     <br/>
     vždy šumieť šatou ako v pene
     <br/>
     a voňať masťou drahých ruží;
     <br/>
     že tra hrať zástoj, úlohy
     <br/>
     už v kolíske pod krajok krovom
     <br/>
     a vážiť už i prvým slovom,
     <br/>
     tra podnož držať širokú,
     <br/>
     čo otrocky a slepo slúži,
     <br/>
     po nejž liezť možno k vysoku,
     <br/>
     a kde už i vták zmdlieva, hyne,
     <br/>
     ľzä zablýskať sa vo výšine —
     <br/>
     že vôbec tra byť povýšeným
     <br/>
     na podstavec, byť modlou cteným,
     <br/>
     tam plytvať mocou, skvieť sa v sláve;
     <br/>
     že treba vedieť a môcť v malej
     <br/>
     chvíľočke všetok užiť tuk,
     <br/>
     čo tisíc nastrádalo rúk,
     <br/>
     i sto liet len čo znalo stvoriť,
     <br/>
     to v jednej ľahkej dobe zboriť,
     <br/>
     a ak chtíč z hnusu nevylokal,
     <br/>
     nuž o skalisko mrštiť pokál
     <br/>
     tak z rozmaru, veď v ňom len pot,
     <br/>
     i spení sa zas v rozkaz: nalej —
     <br/>
     Že tra hluk, rozkoš, haravara,
     <br/>
     mľask, šaľba sirén, panny zvod
     <br/>
     a žitím letieť ako para —
     <br/>
     tra zmysel zvláštny, v srdci — v hlave
     <br/>
     len hýrenie, buj... a tak ďalej —
     <br/>
     Hej, svet tak súdi: k žitia blahu
     <br/>
     že nezbytné sú tieto veci
     <br/>
     tu v ťažkom háve, tu zas v nahu.
     <br/>
     To avšak omyl. — Blaho pravé
     <br/>
     vždy iné malo podmienky,
     <br/>
     a navzdor, že je klenotom,
     <br/>
     čo najviac váži životom,
     <br/>
     napospol skrovné boli predsi.
     <br/>
     Je včielkou — a tá, ajhľa, letí
     <br/>
     ta najradšej so bzučným plesom,
     <br/>
     kde čisté rinú pramienky,
     <br/>
     kde poľné domov majú kvety,
     <br/>
     ta k stráňam vonným, k sviežim lesom
     <br/>
     na božskej manny pašienky.
     <br/>
     Tam potom liece bez závady,
     <br/>
     a sajúc med, ním zápäť sladí.
     <br/>
     Je slávikom, čo zmiera v kleci,
     <br/>
     i bárs ho zavrú v zlatú, v drahú —
     <br/>
     čo sám sa odel v halienky
     <br/>
     šat jednoduchý, i čo nyje
     <br/>
     a spieva čarné melódie
     <br/>
     až vtedy, keď už zmĺkli všetci,
     <br/>
     mrk drsnú uchlácholil snahu,
     <br/>
     keď do dier lesklé vliezli zmije,
     <br/>
     usadli mrzké myšlienky...
     <br/>
     Len potom nôti v kútku kríčka,
     <br/>
     až slasťou slzia noci víčka.
     <br/>
     Je zásvitom — jas rajskej ruže,
     <br/>
     čo neopŕcha do kaluže;
     <br/>
     čo vôkol chalúp radšej lieta:
     <br/>
     bo s rôjom ich sa zavše stretá,
     <br/>
     bo, keď svet ešte v zápači,
     <br/>
     im svetlo jeho dostačí,
     <br/>
     im, aby v každom hli sa členku,
     <br/>
     dosť jeho plápol na okienku.
     <br/>
     Je vôbec vtáčik — divný, plachý,
     <br/>
     čo radšej v tiché zlieta dachy,
     <br/>
     namiesto v prútí rubínovom
     <br/>
     tam hniezdi v týní vrbinovom,
     <br/>
     po jedľovom si skacká prahu,
     <br/>
     i obadal-li zradnú snahu,
     <br/>
     k jednoduchému sadá pleci...
     <br/>
     — Nu, nie moc treba k žitia blahu,
     <br/>
     len spokojnôstky drobné veci...
     <br/>
     <br/>
     Kde z jednej misky berú, jedia,
     <br/>
     z jedného krčiažka kde pijú:
     <br/>
     k tým ono ako vtáča sedá
     <br/>
     čo tretie v tichú harmóniu;
     <br/>
     a keď si vpadli kolo šije:
     <br/>
     im hudie rajské melódie.
     <br/>
     <br/>
     — Sú šťastní mladí Čajkovia;
     <br/>
     je, pravda, doba medová —
     <br/>
     Ni nevedia, jak miznú dni,
     <br/>
     len keď tu mrk, ich bez pomoci,
     <br/>
     a po rozkošnej, sladkej noci
     <br/>
     keď opätne sa rozvidní —
     <br/>
     len to, čo zazrú: skorý prechod —
     <br/>
     a z borby tmy s dňom čujú vzdechot...
     <br/>
     <br/>
     On troška horu zanedbal,
     <br/>
     nie zanedbal — len menej chodí,
     <br/>
     i neskôr ide, i prv príde,
     <br/>
     as’ ako by sa prechádzal.
     <br/>
     Lež kto by mu to za zle mal
     <br/>
     toť v čase, plnom v dome vnady!?
     <br/>
     Pozdejšie snadno vynahradí;
     <br/>
     dnes v kratšom dosť tam zazrieť vide.
     <br/>
     I jak tak lecikedy chodí,
     <br/>
     tu ona ho vše vyprevodí
     <br/>
     na pokraj lesa — veľká práca:
     <br/>
     tak ťažko sa s ním lúči, vracia.
     <br/>
     No len že čula štek a šust,
     <br/>
     štek psa: už letí dolu schody,
     <br/>
     kol krku chvatom sa mu hodí,
     <br/>
     i nedajbože jeho úst
     <br/>
     sa v dostač najesť — toľká pláca —
     <br/>
     boh chráň, by zvolal tiež, že: pusť!
     <br/>
     S tým vedie si ho hore schody —
     <br/>
     pýtajúc: jak sa mu tam vodí?
     <br/>
     Čo nového? Na čo on rekne
     <br/>
     (kým sviežosť jej mu oči slepí
     <br/>
     a kol úst iskra žartu hrá):
     <br/>
     „Pán zajac vo varštati kra
     <br/>
     tam pilne na oplecku štepí,
     <br/>
     i vzkazuje ti rúče, pekne,
     <br/>
     že zhotovené tebe dá —
     <br/>
     nablízku srna rohatá
     <br/>
     niť navlieka mu do črtiny,
     <br/>
     niť, ktorá visí zo svrčiny,
     <br/>
     kde z kejsi tajnej, zlatej cievy
     <br/>
     ju veverička odvíja.
     <br/>
     U kolien majstra medveď sedí,
     <br/>
     pysk rozzevujúc na prezvedy,
     <br/>
     je učňom chtivým na všecko;
     <br/>
     on drží majstru oplecko,
     <br/>
     a poneváč doň tuho palec
     <br/>
     pozaťal, z všetkých tríma síl,
     <br/>
     i škúli, mrnčí ako znalec —
     <br/>
     by poslabil a popustil:
     <br/>
     ten hodne ho vše — tu plač, revy —
     <br/>
     nečuješ, ako zavýja!? —“
     <br/>
     Zasmiala sa a v skráň ho šuchla.
     <br/>
     — „I aby si sa nepreslúchla:
     <br/>
     poľanou saňa brodí ľúta,
     <br/>
     ktos’ — hrozná opovážlivosť! —
     <br/>
     jej šteňa vzal, to hľadá, hľadá,
     <br/>
     a môž’ byť — óvy! Akás’ bľadá!
     <br/>
     Nie? Zakázal som — teda dosť!“
     <br/>
     — „No, neboj! nevleziem do kúta —“
     <br/>
     tu vzpriamila svoj lepý zrost
     <br/>
     (kol zriasila sa tlačenica),
     <br/>
     i pokázala hmkom, schválky
     <br/>
     na ramien tuhé, bujné války,
     <br/>
     srd znamenajúci poľom líca.
     <br/>
     Vtom vstúpiac razom v pitvorec,
     <br/>
     jak keby to jej povinnosť:
     <br/>
     už sníma kapsu, zbroj mu z pliec
     <br/>
     (hoc na pušku ju upomína)
     <br/>
     a vešia rezko v záves klina.
     <br/>
     Pot sama stiera z jeho čela,
     <br/>
     i vlasy zriadi. A keď už
     <br/>
     ním všetko bolo, jak mať chcela,
     <br/>
     izbené dvere otvorí —
     <br/>
     Popredku, núka, aby muž —
     <br/>
     len za ním ona, prečo? Nuž
     <br/>
     po prvé to znak pokory;
     <br/>
     po druhé: by snáď uzavrela
     <br/>
     nadobro dvere, mniac, jak strela
     <br/>
     že muž zas bzikne do hory.
     <br/>
     Ináčej žena ona vážna
     <br/>
     i stydná, voždy prácna, snažná.
     <br/>
     Tam potom kŕmia s’, hrkútajú
     <br/>
     o tom, o inom dľa zvyčaju. —
     <br/>
     <br/>
     Keď slnce nie moc má za horu
     <br/>
     a na javore veľký list,
     <br/>
     sťa keby povystrel bol dlane,
     <br/>
     sa kovom zleskne: zavše vyjsť
     <br/>
     ich vidno prez prah odmerane —
     <br/>
     Jak vychádzajú, na pozoru
     <br/>
     ich tiež sa západ zrkadlí —
     <br/>
     I dnes na schodkoch zasadli:
     <br/>
     tam ona a on trochu nižej.
     <br/>
     Navyklá práci, ona šije
     <br/>
     i teraz — domáceho plátna,
     <br/>
     čo belšie je však od ľalie;
     <br/>
     včuľ v purpur zrudlo: palúč zvratná
     <br/>
     ho poliala, jej farbí prsty,
     <br/>
     ba i tá vzletná, tenká niť
     <br/>
     je jak kmit skrvavenej zmije —
     <br/>
     Tu musela sa popraviť;
     <br/>
     i šije zas len, ďalej šije —
     <br/>
     (on opäť širák krúti v hrsti).
     <br/>
     Tvár jej je k šitiu nachýlená
     <br/>
     a šatkou z hlavy priclonená
     <br/>
     bieluškou, včude badiek kmit —
     <br/>
     No ten, čo sedí trocha nižej,
     <br/>
     ten dobre vidí šumnú tvár,
     <br/>
     spod riasy víček očí čar
     <br/>
     jak vylieta a prsty rídi,
     <br/>
     sťa hviezda z temna ľuďom k púti;
     <br/>
     ten vidí, áno, dobre vidí
     <br/>
     pel líčiek ako nádych svetlý,
     <br/>
     tak ľahce zabronelý v žiar,
     <br/>
     vlas tmavý jak sa k čielcu rúti
     <br/>
     a ústok prúžok ružou skvetlý,
     <br/>
     jak stuľkať zdá sa s každým bodom —
     <br/>
     ten vidí každý krásy dar,
     <br/>
     i nôžku bosú mimochodom.
     <br/>
     I obzerá ich v snivej dume,
     <br/>
     obzerá, chutná, polyká
     <br/>
     a všeličo má na rozume —
     <br/>
     Vtom strhol sa i sadnul bližej,
     <br/>
     ním túžba pohla veliká,
     <br/>
     je roztržený, rozochvený...
     <br/>
     Tu začal spytovať sa ženy
     <br/>
     sťa holub tiahlym, vábnym hlasom:
     <br/>
     „— Čos’, žienko, dneska robila?“
     <br/>
     A čaká — až mu vetila:
     <br/>
     „Hej, vodu v koši nosila
     <br/>
     a merala čas rífom: časom.“
     <br/>
     Nečakal takej odpovede,
     <br/>
     i ďalej túžny zhovor vedie.
     <br/>
     „Či privykáš mi, dušo drahá?
     <br/>
     Však ver’? Oj, kvietok môjho blaha!
     <br/>
     Však hej? —“ A ona plecmi stisla.
     <br/>
     „Jak? — Neľúbiš viac vrele, cele —
     <br/>
     no? —“ S tým sa opäť primknul bližej.
     <br/>
     „Tak od soboty do nedele —“
     <br/>
     mu odsekla a chcela vyšej,
     <br/>
     pričom sa vážnou stanôvala,
     <br/>
     hoc vpravde iba žartovala
     <br/>
     (i neraz, ako nevidel,
     <br/>
     ho kradmo zrakom pošibala),
     <br/>
     lež nepustil — „Ej, strela blysla!
     <br/>
     Nuž aby si i v týždňa stred
     <br/>
     ma znovu a vždy milovala:
     <br/>
     sem pyštek tvoj, bo môj je, hneď,
     <br/>
     ja muž tvoj, mužov na povel
     <br/>
     sem, lebo hrmen! lebo keď...
     <br/>
     (plam búrny z očí jeho sála),
     <br/>
     sem takojúčko, rezko, friško!“
     <br/>
     Tu navzdor zdanlivému prieku
     <br/>
     ju zobjal tuho kolo drieku,
     <br/>
     pretrhnul schválne z ihly niť
     <br/>
     a k ústam dral sa — poľúbiť,
     <br/>
     bez milosrdia... „Ale! Miško!
     <br/>
     Daj pokoj! Nekrtuš! Pusť — priam!
     <br/>
     Uvidíš, že ťa pobodnem!
     <br/>
     Jaj, šatka všetka ukrkvaná!
     <br/>
     I šitie — pusť — nech zodvihnem!“
     <br/>
     Zvŕtala hlávkou sem a tam,
     <br/>
     i zdala sa byť nahnevaná:
     <br/>
     preds’ postihol — no objedz’ malá,
     <br/>
     bo vtom mu vyrvala sa z rúk.
     <br/>
     Keď ubehla, sa schachotala,
     <br/>
     i ako by ho posmievala,
     <br/>
     mu vrkla: „Ženským slabostiam,
     <br/>
     chlap, podľahols’ — Ach! Srdca tluk;
     <br/>
     vidz, ako som sa zadychčala...
     <br/>
     No, počkaj —“
     <br/>
     <br/>
     „Ba hneď pribehnem —“
     <br/>
     Tak škádlili sa. Porovnali
     <br/>
     však onedlho; ako deti
     <br/>
     keď tu už jara rozvitok
     <br/>
     a každé chce mať prvé kvety.
     <br/>
     Medzitým tíško zhasnul deň;
     <br/>
     posledných bleskov povodeň
     <br/>
     sa celá ponad lesy plaví —
     <br/>
     Pastierik tiež už dohnal kravy,
     <br/>
     praskajúc bičom na znamenie
     <br/>
     (bol pásol ich kdes’ v kopaniciach).
     <br/>
     Tu, jak tra k noci, pozriadzali
     <br/>
     po vonku hnedky to i to;
     <br/>
     a keď už kravy podojené,
     <br/>
     ich dônos sšumel v širaniciach
     <br/>
     a všetko rúče opatrené
     <br/>
     (dva svity mrku prez sito):
     <br/>
     nevdojak zas sa zišli, sňali
     <br/>
     na schodkoch, kde sa pousmiali
     <br/>
     už teraz v súzvuk, vo dôvere;
     <br/>
     stúlení tuho bok o bok
     <br/>
     a ruka v ruke hor’ sa brali —
     <br/>
     tak vyšli a sa usmievali,
     <br/>
     i za sebou keď pritkli dvere...
     <br/>
     <br/>
     Nad dvermi luny zásvitok
     <br/>
     sa jak by v nápis krúži, valí:
     <br/>
     Tu láska má svoj príbytok!
     <br/>
    </p>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="v">
       </a>
       V
      </h2>
     </div>
    </div>
   </div>
   <div class="literallayout">
    <p>
     <br/>
     Zas svätá svitla nedeľa,
     <br/>
     jak slza, deň tak krásny, čistý.
     <br/>
     Hmla z dolín spešne mizela,
     <br/>
     sťa v povedomí: poodhaliť
     <br/>
     že kraj tra, nímž má slnce králiť —
     <br/>
     do výšin v chlpoch, v ruslín tvaru,
     <br/>
     kde v modrú rozplýva sa paru.
     <br/>
     Len jeden ešte podlet hmlistý,
     <br/>
     jak veľká bielych vetríl loď,
     <br/>
     pustená na nesmierny brod,
     <br/>
     a svet už oku odhalený
     <br/>
     nadobro: znikli plachty, steny,
     <br/>
     odkryl sa morom po chobot —
     <br/>
     spriezračnel jak sklo z každej strany,
     <br/>
     jak sklo, keď utrú z neho pot,
     <br/>
     je svieži, v každom ťahu ranný,
     <br/>
     jak obraz novomaľovaný...
     <br/>
     Na východ tiahnúci sa les,
     <br/>
     v polovál stredkom prehĺbený,
     <br/>
     z smaragdu rámom zdá sa dnes,
     <br/>
     v ňom v kúzle božskom, v božskom čaru,
     <br/>
     jak v katedrále na oltáru,
     <br/>
     sa obraz nanajvyššej ceny
     <br/>
     skvie v barvách slávy, bez premeny,
     <br/>
     skvie: Slnce — tá plň boho-daru,
     <br/>
     ten obraz krásou večný, istý,
     <br/>
     jak nestvoril ho Rafael,
     <br/>
     ten obraz dobra pozlátistý —
     <br/>
     On: v službu zeme postavený,
     <br/>
     on — pravý nebies archanjel...!
     <br/>
     Svet samá mladosť. Vzduchom spev
     <br/>
     tiež novší, krajší vznáša sa;
     <br/>
     po holiach zvláštna okrasa,
     <br/>
     ich každá v novej parte hlava;
     <br/>
     jak organ k sviatku zuní riava:
     <br/>
     i kam len zazrieť dookola
     <br/>
     a začuť: zvšadiaľ krásy zjäv,
     <br/>
     dych vonný z ústok neviny
     <br/>
     odvšadiaľ zvonom zve a volá —
     <br/>
     tá trávka dvorcom, drobná byľ,
     <br/>
     jak novo by ju ozdobil,
     <br/>
     tých smrekov vôkol vzletné šije,
     <br/>
     jak zástavy by procesie;
     <br/>
     ba chaty krov tiež v komsi jase,
     <br/>
     a drahšia perla skvie sa, trasie
     <br/>
     pred dvermi na javora listí.
     <br/>
     <br/>
     Čajkovci idú do kostola
     <br/>
     dol’ do dosť diaľnej dediny.
     <br/>
     (Ta patria farou.) Chcú včas prísť, i
     <br/>
     spech majú. Ranné hodiny
     <br/>
     sú vždy tak krátke, bystré v letku,
     <br/>
     nemožno púť im zahájiť —
     <br/>
     a v dome, v ktorom chce byť lad
     <br/>
     i sklad, kde vzorná gazdiná
     <br/>
     spravuje, ruky prihýna:
     <br/>
     čo všetko tam tra sporajiť
     <br/>
     zvlášť pri nedeli, poskladať,
     <br/>
     očistiť, zdvihnúť každú smietku!
     <br/>
     A potom — mladomanželia,
     <br/>
     chrám k tomu, krásna nedeľa:
     <br/>
     nemenej príde do ohľadu;
     <br/>
     v kostole tisíc očí hľadí —
     <br/>
     I ktorá mladá nevesta,
     <br/>
     majúca v truhle mnohú vnadu,
     <br/>
     sa práve vtedy potrestá
     <br/>
     a nevrhne sa do parády?
     <br/>
     Nu, ktorá — driečna, šumná, riadna?
     <br/>
     Vy tak? — Ja ale vravím: žiadna!
     <br/>
     <br/>
     Včuľ vyšli z domu, na cestu
     <br/>
     už zhotovení, zatvárajú —
     <br/>
     Popredku ona. Ako sen
     <br/>
     z tmy, vylupla sa z chaty taju,
     <br/>
     sen vo vznešenom šelestu,
     <br/>
     sen luzný, aby zdobil deň...
     <br/>
     i díva sa po jasnom kraju.
     <br/>
     Na hlave podvíku má bielu,
     <br/>
     jak z hmly, tak riedku — dobre zrieť
     <br/>
     libačky prez ňu hrou sa skvieť,
     <br/>
     i čepca kraj, čo zbieha k čelu,
     <br/>
     jak ohnivej by žiare pruh —
     <br/>
     a bárs kol hrdla ovinutá
     <br/>
     je, spenený čo vodotok,
     <br/>
     čo v kadlubine dlho zvieral:
     <br/>
     preds’ vidno skvelé vojky perál,
     <br/>
     čo hrdielce jej jali v putá —
     <br/>
     I hoc je spredu ovisnutá,
     <br/>
     po ňadrách riasou splýva dol’,
     <br/>
     jak dol’ úpustou šumné vlny,
     <br/>
     sťa perutí pár podťatý:
     <br/>
     jednako čisto badať stúh
     <br/>
     spleť čarnú, slučiek ružo-kruh,
     <br/>
     jagotný tu-tam sponiek tmol,
     <br/>
     čo pritužujú živôtok,
     <br/>
     živôtok bujných ňadier plný...
     <br/>
     Ni oplecka kvet nezakrýva
     <br/>
     — nad pliecky i tak hovieť má kde —
     <br/>
     to voľne kolo ramien splýva
     <br/>
     vo vlnách snežných až po lakte
     <br/>
     a stužky plecníc v sebe stápä,
     <br/>
     kým van ich stadiaľ nevylapá,
     <br/>
     jak rybiek zlať i ružoväť.
     <br/>
     Zásterka jej zas činovať
     <br/>
     je samá, jak by z ľalij biela,
     <br/>
     okrajmi umná krumlovať,
     <br/>
     a tak ju vôkol obletela
     <br/>
     jej nevädzovej sukne stráň,
     <br/>
     jak oblak modrú nebies báň,
     <br/>
     len spodkom, čo zbyl modrý jas,
     <br/>
     jak hneď nad zemou neba pás...
     <br/>
     Obrúštek jemný, na rameni
     <br/>
     na ľavom zľahka prehodený;
     <br/>
     v ľavici zdobná knižočka,
     <br/>
     v nejž mnohý obrazec sa kryje,
     <br/>
     i taký, čo sa stúli, zvije,
     <br/>
     keď dýchneš naň; pri knižke hneď
     <br/>
     voňačky práve strhlý kvet;
     <br/>
     a medzi slnka splápolaním,
     <br/>
     čo zbadajúc ju na podstene,
     <br/>
     priam bolo tam, a zásvitom
     <br/>
     ju ofŕskalo čerstvým, ranným,
     <br/>
     nezabúdajúc popritom
     <br/>
     ni prstienkov jej na očká —
     <br/>
     tak zjavila sa, vyjdúc von
     <br/>
     z dvier na povláčku schodkovanú,
     <br/>
     zhovejúc, kým snáď zavrie on...
     <br/>
     S tým hla sa. Schádza dolu schody,
     <br/>
     čižmičky vrždia z kordovánu,
     <br/>
     vlek sukieň zase jak šum vody —
     <br/>
     i zišla. Ciestkou ušliapanou
     <br/>
     bez meškania priam stúpa v les
     <br/>
     popredku — on zas zápäť za ňou
     <br/>
     v tej istej hunke, akú mal,
     <br/>
     Keď o službu sa uchádzal,
     <br/>
     keď nebol ešte, čím je dnes,
     <br/>
     tak šťastným, nemal svojho chleba,
     <br/>
     nie vatru svoju roztomilú,
     <br/>
     ni tej, juž vo sviatočnej kráse,
     <br/>
     v obletu stužiek, v partíc jase,
     <br/>
     hľa, kráčať vidí napred seba,
     <br/>
     jak keby horskú stíhal vílu —
     <br/>
     v tej hunke, lenže naskrz iný,
     <br/>
     hoj, iný! — jehož v tejto chvíli,
     <br/>
     jak kráča: nik — nič nepomýli,
     <br/>
     nie srnec, plaché holuby,
     <br/>
     nie celá hora maľovaná
     <br/>
     nevyrvú z dumy, podívania
     <br/>
     na žienku, predmet záľuby...
     <br/>
     Tak spešia lesom do doliny.
     <br/>
     Len kus však zašli do hory
     <br/>
     (v nejž plným hrdlom vtače práve
     <br/>
     sa ozývalo ráno smavé),
     <br/>
     už zastala. Na priekory
     <br/>
     tam cesta zhusta porastená
     <br/>
     a pažiť hodne zarosená;
     <br/>
     i smrečná sklenky roní riasa,
     <br/>
     ač žiadne nehýbu ňou vánky —
     <br/>
     Tu vyzuť chcela kordovánky:
     <br/>
     že škoda ich; k nim siahla už;
     <br/>
     no skoro spozoroval muž
     <br/>
     a zbránil jej. Sám prešiel vpred,
     <br/>
     ponúknuc: aby za ním hneď
     <br/>
     šla, on vraj rosu pootriasa;
     <br/>
     o iné by sa netrápila.
     <br/>
     Obrúsok predsa rozkrídlila,
     <br/>
     jak nevidel, na veľké poly,
     <br/>
     hneď doň sa celá zababolí,
     <br/>
     že zdá sa byť jak príšera,
     <br/>
     čo utajená lesná panna,
     <br/>
     blúdiaca horskou temnotou;
     <br/>
     no neminula krátka chvíľa,
     <br/>
     muž obzrel sa (jak obzerá
     <br/>
     sa často v túžbe ukochania
     <br/>
     so všetkou srdca vrelotou),
     <br/>
     i nemálo sa zakabonil
     <br/>
     nevôľou — ťažko, ledva nesie
     <br/>
     (chcel popýšiť sa ňou i v lese)
     <br/>
     jej spotvorenie, prvý mrak
     <br/>
     v manželstve dnes mu čelo sclonil;
     <br/>
     však spamätal sa, nechal tak
     <br/>
     výčitky v spánku prehlbokom,
     <br/>
     i tak ho opäť okúzlila,
     <br/>
     pousmial sa i tváril ľak:
     <br/>
     „Vidz, koľme si ma prestrašila!“
     <br/>
     Vzozrela tmavomodrým okom,
     <br/>
     lež ani slovka nemá na to;
     <br/>
     jej úsmev tiež tak plachý, horký —
     <br/>
     Stúpala za ním poubrato
     <br/>
     i ďalej, no vždy mlčanlivá.
     <br/>
     To napadlo mu. Zastal v chode,
     <br/>
     obrátil sa, v tvár jej sa díva:
     <br/>
     „Čos’, Hanka, taká starostlivá,“
     <br/>
     — tak všaké počal rozhovorky,
     <br/>
     „čo mlčíš, v hlbokej jak vode
     <br/>
     tá mrenička? I čo ti? Povedz!
     <br/>
     Ty predsa štebotávaš rada,
     <br/>
     a dnes si jak tá jedľa v tíši —
     <br/>
     nesšumie, ni keď vietor vyšší —
     <br/>
     Nebodaj, tejto noci sen
     <br/>
     ti ešte vždycky vrtí v hlave!
     <br/>
     Čo? Uhádol som, no? — Ba hada!
     <br/>
     Tak veru, zvláštna, smiešna to vec
     <br/>
     ty z jahôd schválne varíš blen —
     <br/>
     Premýšľaš o zlom, a to práve
     <br/>
     v nedeľný tichý, svätý deň,
     <br/>
     od svitu — i keď do kostola,
     <br/>
     a ani sa mi nezdôveríš;
     <br/>
     nu, nebuď detská, zapuď strachy!“
     <br/>
     <br/>
     „Ach, Miško, ty mi neuveríš“,
     <br/>
     vetila sticha; smutná bola,
     <br/>
     „a predsa strašný to bol sen!
     <br/>
     Mne tiekli slzy ako hrachy —
     <br/>
     a trudím sa i teraz preň.
     <br/>
     Od rána mi tak bôľne, ľúto:
     <br/>
     boh odpustí mi vinu túto —
     <br/>
     Ni som ti všetko nedoriekla.
     <br/>
     Keď totá obluda ma vliekla
     <br/>
     ku priepasti, kam zavaliť
     <br/>
     ma asnáď chcela — už len chvíľa:
     <br/>
     tu tys’ mi prišiel na pomoc.
     <br/>
     Chceš z pušky do nej vypáliť,
     <br/>
     lež nemožno; tu do úmoru
     <br/>
     už vrhol si sa na potvoru —
     <br/>
     a dlho ste sa rimovali
     <br/>
     na miestku, ako odtiaľ potiaľ —
     <br/>
     konečne oba v priepasť z brala!
     <br/>
     Ja skríkla, vzlykom zaplakala,
     <br/>
     lež darmo — hrozná, strašná noc! —
     <br/>
     tma priepasťou sa rozložila,
     <br/>
     i darmo volám, nárky strojím.
     <br/>
     Mať moja tiež tak kedys’ snila,
     <br/>
     a hneď sa otec v hore poťal.
     <br/>
     O teba jedine sa bojím,
     <br/>
     o teba, Miško...!“
     <br/>
     <br/>
     „Nevídali!
     <br/>
     I bolo to tam! — Cit už, cit!
     <br/>
     Veď vieš sa predsa pomodliť?
     <br/>
     Poď — Chacha, nikdy v takom žiali!
     <br/>
     Sny: bubliny — kto by im veril?
     <br/>
     Nik múdry, iba poverčivý
     <br/>
     a deti, deti v komore,
     <br/>
     keď deň sa mátohami sšeril.
     <br/>
     Sen, vidz ho tam, hľa: holub divý!
     <br/>
     Sen, vidz ho: horou slnka svit;
     <br/>
     sen: inu, motýľ ponad zbožím —
     <br/>
     jak môže komu poškodiť?
     <br/>
     Blázonko! — Nikdy v takom žiali!
     <br/>
     Poď — ešte viac ti porozložím...“
     <br/>
     A zahováral, rozhováral,
     <br/>
     hneď vážne, hneď zas žarty stváral,
     <br/>
     jak zmyslieť stačil naspore
     <br/>
     a jak bol k tomu umelý —
     <br/>
     Konečne reči prospeli,
     <br/>
     sen ostal snom, hoc ešte páli,
     <br/>
     kde stopy jeho utkveli.
     <br/>
     Šli, teraz už však v zhovore.
     <br/>
     <br/>
     Z cestičky skärovali k riave.
     <br/>
     Tá prúdila sa hukotave,
     <br/>
     až pobrežím to dunelo;
     <br/>
     kde-tu sa roztekala v cestu
     <br/>
     a drave krovím drmotala.
     <br/>
     Keď ku takému prišli miestu,
     <br/>
     a prejsť ho tra, lež lávky niet:
     <br/>
     čo bolo robiť? — I čas schádzal,
     <br/>
     i Michal bŕdnuť pozakázal —
     <br/>
     čo robiť? — Zhoda bola hneď,
     <br/>
     hneď: Hanka vrtko, veselo,
     <br/>
     ba už i s žartovnými slovy,
     <br/>
     podala rúčku Michalovi,
     <br/>
     a z prúdov, kade čneje skala
     <br/>
     blíž skaly (vzdorná čeliadka):
     <br/>
     nuž po tých potok preskackala,
     <br/>
     hupkajúc zápäť v mužov sled
     <br/>
     jak šantovlivá strnádka.
     <br/>
     A ešte rezkejšie si viedla,
     <br/>
     keď nižej došli ku lavici.
     <br/>
     Tou jedinká len slula jedľa,
     <br/>
     no dvojka, vo pni zrastnutá;
     <br/>
     i poneváč ju neskresanú
     <br/>
     len tak cez brehy prehodili,
     <br/>
     jak kväcla bola v povíchrici,
     <br/>
     podstavca nedali, ni na ňu
     <br/>
     nepriložili operadla;
     <br/>
     poneváč bola prehnutá
     <br/>
     i kývala sa pod krokom,
     <br/>
     popod ňu ale rozbesilý
     <br/>
     hnal potok v pádu divokom,
     <br/>
     i točila sa zákruta
     <br/>
     vĺn, hlcúcich sa v zvade, v hluku:
     <br/>
     nuž Michal, by dák’ neupadla
     <br/>
     mu Hanka, podával jej ruku
     <br/>
     a chcel ju previesť. Ona však
     <br/>
     odmietla pomoc, radu — všecko,
     <br/>
     štebocúc: že veď neni decko,
     <br/>
     je predsa dávno obutá —
     <br/>
     Prebrnkla hrave ani vták,
     <br/>
     nad valiacim sa poľa zbožím
     <br/>
     sťa veselého mráčka tieň...
     <br/>
     Tak mizne, hľa, z jej duše sen,
     <br/>
     i ač ho zvala poslom božím,
     <br/>
     v nedeľný čo k nej vstúpil deň.
     <br/>
     <br/>
     Les prejdúc, pašienky a lazy,
     <br/>
     zbočili poľným chodníkom.
     <br/>
     Tu slnko nič viac neodrazí:
     <br/>
     plá voľne skvetlým ľadníkom,
     <br/>
     poslednú sajúc krupaj rosy.
     <br/>
     Už predtým v lese čuli čosi,
     <br/>
     jak zvona hlahol okázalý:
     <br/>
     tým viac sa teda ponáhľali.
     <br/>
     Vtom opäť zvukot: trojný výraz —
     <br/>
     hej teraz zvonia po tretí raz!
     <br/>
     <br/>
     Chodníček vedie ku kostolu
     <br/>
     (ten nad obcou na vŕšku stál
     <br/>
     stred košatých líp, jejichž stín
     <br/>
     sa šíro-šíre rozstielal
     <br/>
     po hrobitove — štíhla väž,
     <br/>
     kríž ramenatý u vrcholu —
     <br/>
     nu, obyčajný Sion náš);
     <br/>
     tým došli priam. Prez cintorín
     <br/>
     sa berú zrovna; v stromov stínu
     <br/>
     však pozastanú trocha — inu,
     <br/>
     tra jedno-druhé popraviť:
     <br/>
     jak v kostole, na takom mieste
     <br/>
     preds’ všetko skladným musí byť
     <br/>
     pri ľuďoch, no a na neveste!
     <br/>
     Hej, prišlaže by do výmoľu!
     <br/>
     I celkom slušne — — Keď do chrámu
     <br/>
     vstúpili (bo vraz vnišli, spolu):
     <br/>
     už velebný znel introit,
     <br/>
     na krídlach spevu celý zbor
     <br/>
     sa vznášal v ducha vytržení;
     <br/>
     naproti oltár v svetiel plamu,
     <br/>
     kňaz pri ňom práve v uklonení,
     <br/>
     odetý v brokát, aksamit —
     <br/>
     Kam zazrieť: zvšadiaľ plápol, kmit,
     <br/>
     sťa zlaté v letku holubice;
     <br/>
     i slnko okny žiarny zor,
     <br/>
     hľa, vsiela božej do posluhy,
     <br/>
     kostola vnútrom skvelé dúhy
     <br/>
     spájajúc, anjelské jak mosty;
     <br/>
     tvár svätých vzňatá od milosti —
     <br/>
     On ešte u dvier zvrtnul hor’
     <br/>
     ku chóru; ale ona zrovna
     <br/>
     stred chrámom stúpa vpred a vpred,
     <br/>
     tak ľahce ako podlet stuhy,
     <br/>
     jak keby to tam kráčal kvet,
     <br/>
     kvetina krásou nevýslovná —
     <br/>
     Keď sadla neviest do stolice
     <br/>
     (a pomkli sa jej milerady),
     <br/>
     ostychom kýmsi rudlo líce,
     <br/>
     bol v ohni obličaj jej mladý;
     <br/>
     nečudo: kostol vzozrel celý,
     <br/>
     sšeptali žienky ani včely;
     <br/>
     i v kostole dosť zvedavosti,
     <br/>
     zrak všade rád sa vnadou hostí —
     <br/>
     Ostydla skoro chrámu chladom,
     <br/>
     knižočku svoju otvorila
     <br/>
     a modlitbičiek rajským sadom
     <br/>
     sa berúc, duša čistá, biela,
     <br/>
     v tom okamihu bola celá
     <br/>
     tam — v svätom kraji nábožnosti,
     <br/>
     kde slncom svieti boží súd.
     <br/>
     Len varhanov ples z vysokosti
     <br/>
     keď sšumel vše, ten zvukov krst:
     <br/>
     sa z hlbín duše prebrala,
     <br/>
     do spevu tiež sa vmiešala;
     <br/>
     naproti službám u oltáru,
     <br/>
     v česť Beránka a jeho daru,
     <br/>
     jak chvelá klonila sa trsť,
     <br/>
     vzdychala, ráňala sa v hruď...
     <br/>
     Tu znenazdania skrsnul sen
     <br/>
     jej opäť v mysli, hrknul v pamäť
     <br/>
     a sladkosť duše zhorčil blen;
     <br/>
     nie, nevedela seba klamať:
     <br/>
     i kľakla v dlažbu studenú,
     <br/>
     k vrelšiemu citov prameňu,
     <br/>
     skiaď čerpá znova, čerpá opäť
     <br/>
     chvelými ústy, vznáša v obeť,
     <br/>
     vzdych k vzdychu, slzu k slzičke,
     <br/>
     obeťou — Bohorodičke;
     <br/>
     a ona, nebies kráľovná
     <br/>
     a zeme-dcéry najlepšia mať,
     <br/>
     vyčula vzdychy, slzy vzala,
     <br/>
     pravicou lásky pokývala,
     <br/>
     plášť upustila riasnatý
     <br/>
     a jeho lemom, čo je hladší
     <br/>
     nad všetok sveta toho zamat,
     <br/>
     sna škvrnu, ktorá mučí, vláči,
     <br/>
     nadobro, navždy vymazala
     <br/>
     z dcérinej duše, pamäti.
     <br/>
     S tým vstala, šaty urovná,
     <br/>
     i spokojená sadla znova;
     <br/>
     vzozrela k chóru, ku povlači:
     <br/>
     snáď aby videl, jak sa chová,
     <br/>
     že nezabudla jeho slová,
     <br/>
     v modlitbe že sa vyrovná
     <br/>
     i jemu — aby súdil, videl,
     <br/>
     že veru zdolá, veru stačí,
     <br/>
     že pôjde s ním i po bodľači,
     <br/>
     že viera jej je orlích krídel.
     <br/>
     <br/>
     Naproti, bližej ku oltáru,
     <br/>
     od pospolitých oddelene,
     <br/>
     jak na sihoti, vyvýšene,
     <br/>
     s podstavcom čudesného tvaru,
     <br/>
     pod práporcami z šarlátu,
     <br/>
     čo stropom zvisli rozkrídlené
     <br/>
     sťa palmy, riasu bohatú
     <br/>
     pooprúc v štíty vytýčené,
     <br/>
     pod hviezdovitou vôkol strieškou,
     <br/>
     nad ktorou erbu skvie sa pych,
     <br/>
     za pozlátenou hustou mriežkou —
     <br/>
     tam sedadlo má patronát.
     <br/>
     No sotva niekto z týchtam ľudí
     <br/>
     (a mnoho ich je, vera mnoho)
     <br/>
     s istotou môže povedať:
     <br/>
     že videl v ňom raz sedieť koho.
     <br/>
     Dnes predsa kýs’ tam stín a mih;
     <br/>
     vše vzrušia sa, jak znamenať —
     <br/>
     nu, iste dlhá chvíľa, nudy...
     <br/>
     Diaľ modlila sa, spievala
     <br/>
     a vďačnou dušou jasala.
     <br/>
     Ku vzdychom, v hlahol piesne svieži
     <br/>
     jak sprievodom jej srdce tlčie;
     <br/>
     na bohoslužbe visí celá,
     <br/>
     je jak to kladivôčko v spieži.
     <br/>
     Prez závoj skrúšenosti vonný,
     <br/>
     prez kadidlo, čo v strop sa roní —
     <br/>
     nie, nebadala, nevidela,
     <br/>
     zo stolice tam húšťou mreží
     <br/>
     čo predrali sa ako strela
     <br/>
     a strehotali: oči vlčie — —
     <br/>
     Keď spiatky išli po kostole,
     <br/>
     už celkom bola dobrej vôle;
     <br/>
     zapadli mračné myšlienky.
     <br/>
     I bola zase šťastná žena,
     <br/>
     jak kvietok skvetlý u prameňa,
     <br/>
     blíž vody cítiac korienky.
     <br/>
     Šli, len tak lesom šumelo;
     <br/>
     on, pramáličko chybelo,
     <br/>
     že nezabral ju na ramená...
     <br/>
    </p>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="vi">
       </a>
       VI
      </h2>
     </div>
    </div>
   </div>
   <div class="literallayout">
    <p>
     <br/>
     <span class="bold">
      <strong>
       PIESEŇ
      </strong>
     </span>
     <br/>
     <span class="emphasis">
      <em>
       Ona
      </em>
     </span>
     <br/>
     <br/>
     Dobre mi, dobre mi — mužíček šepce mi,
     <br/>
     jak holub mi hudie: že ma ľúbiť bude,
     <br/>
     kým len živý bude.
     <br/>
     <br/>
     A ja mu povedám, povedám mu hlasom:
     <br/>
     vrť sa či nevrť sa, neumkneš zo srdca
     <br/>
     nikdy, žiadnym časom!
     <br/>
     <br/>
     Na tom mojom hrobe v každej jara dobe
     <br/>
     zotaví sa, zbujnie trávniček zelený,
     <br/>
     bude býľkou kývať, rosičkou sa dívať —
     <br/>
     Uver mi, lebo nie: ale tak je, on je
     <br/>
     láska tvojej ženy.
     <br/>
     <br/>
     <span class="emphasis">
      <em>
       On
      </em>
     </span>
     <br/>
     <br/>
     Dobre mi, dobre mi — ženička šepce mi,
     <br/>
     jak holúbka hudie: že ma ľúbiť bude,
     <br/>
     kým len živá bude.
     <br/>
     <br/>
     A ja jej zas vravím hlasom prenikavým:
     <br/>
     vrkaj či nevrkaj, v srdci budeš skrytá,
     <br/>
     kým mrká a svitá!
     <br/>
     <br/>
     Na tom mojom hrobe v každej jara dobe
     <br/>
     vypučí, rozvije šípová sa ruža,
     <br/>
     bude hlávku kloniť, bôľom kvietky roniť —
     <br/>
     Uver, lebo never: ale ona je ver’
     <br/>
     láska tvojho muža.
     <br/>
     <br/>
     <span class="emphasis">
      <em>
       Oba
      </em>
     </span>
     <br/>
     <br/>
     Dobre nám, sladko nám, ako na konárku.
     <br/>
     Hora šumí vôkol, nad ňou krúži sokol —
     <br/>
     my tu v tesnom párku.
     <br/>
     <br/>
     Dolu letí hviezda — prosto k nám do hniezda.
     <br/>
     Vitaj, hniezdo z neba! Čo chceš? Čo nám z teba?
     <br/>
     — Nesiem, čo vám treba...
     <br/>
    </p>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="vii">
       </a>
       VII
      </h2>
     </div>
    </div>
   </div>
   <div class="literallayout">
    <p>
     <br/>
     (Bár v duši horkú tuchu čujem,
     <br/>
     dňov blízkych sparno, dus a tlak —
     <br/>
     preds’ pokračujem, pokračujem...)
     <br/>
     <br/>
     Žiaľbohu, tak je, neinak!
     <br/>
     U nás sa čudno hospodári;
     <br/>
     úprimne vraviac: naopak,
     <br/>
     pri stálom ,čary-nepodary’,
     <br/>
     s postupom, akým lezie rak.
     <br/>
     Už koľkí vyšli na minďary,
     <br/>
     na nivoč, holoť, mizinu —
     <br/>
     už koľkí! V bridkú barinu
     <br/>
     bied skĺzli v ľahkom okamžení.
     <br/>
     skiaď vybŕdnutia viacej neni:
     <br/>
     bo trasoviskom ona je,
     <br/>
     čo bezdnú tají hlbinu,
     <br/>
     umŕtviac výstrah ručaje,
     <br/>
     je močarinou hnisu, kvasu,
     <br/>
     nad ktorou k zrade bujnú riasu
     <br/>
     šaš šíro-šíre rozprestrel
     <br/>
     a vábnym blkom bez únavy
     <br/>
     si hupká svetlý zvoditeľ,
     <br/>
     by zhasol, čas keď k tomu pravý.
     <br/>
     Z tej darmo by sa vymykal,
     <br/>
     ktokoľvek zapadol raz v ňu,
     <br/>
     v jej okáľ hnusný, zelenavý:
     <br/>
     v blať zmelkli pevné okraje,
     <br/>
     hlien zdŕža, lipne, ťažký kal
     <br/>
     polyká, hlce stupaje;
     <br/>
     puch skazy vyrutnul sa sťa z vrát
     <br/>
     by pekla — liece kolo hlavy
     <br/>
     vždy užším kruhom, ťažobu
     <br/>
     nerestí všetkých, šiaľ i závrat
     <br/>
     čo mračno posunujúc k duši;
     <br/>
     na prsia čos’ zas ako had
     <br/>
     sa teperí, kút hľadá ľavý,
     <br/>
     a pripijúc sa ku srdcu:
     <br/>
     hneď dľa toho, jak ono búši,
     <br/>
     doň ponáhľa sa zajedať;
     <br/>
     i aby stav viac zúfalý:
     <br/>
     spomienok búrky, žúžaly
     <br/>
     mu ešte horšia trampotu,
     <br/>
     výčitkou bzučiac stále v uši —
     <br/>
     nie, stadiaľ nemožný je návrat,
     <br/>
     len jedna cesta: hlbšie k dnu...
     <br/>
     — Už koľkí zašli nočným šerom,
     <br/>
     ako bys’ po nich čiarnul perom!
     <br/>
     A mali predsa zeme postať:
     <br/>
     úvratí ani nedozrieť —
     <br/>
     a čo ňou vídať bolo vzrostať,
     <br/>
     bol požehnania zlatý kvet;
     <br/>
     pomedzi smavá nevädza,
     <br/>
     v znak, že čo ponad ňu sa kníše,
     <br/>
     to more, klaso-prúdov let,
     <br/>
     to more z onej modrej výše
     <br/>
     až na tú krupaj pochádza.
     <br/>
     No príval zhučal márnotraty:
     <br/>
     rozsácal hatí závory;
     <br/>
     plen zarachotil od úvratí.
     <br/>
     Z postate iba franfory.
     <br/>
     Kus po kuse ju vlna strebla —
     <br/>
     je po žni, stohoch, po piesni;
     <br/>
     po majiteľoch ani stebla.
     <br/>
     Len kameň zbudol pomezný,
     <br/>
     len kameň trudnej ku pamäti:
     <br/>
     naň dumný havran časom zletí
     <br/>
     a o koristi skrákorí...
     <br/>
     — Už koľkí zhasli o poludní
     <br/>
     v nezbedných vášní víchrici,
     <br/>
     a s nimi: meno, vehlas cudný!
     <br/>
     Na veľkej sveta ulici,
     <br/>
     kým ešte v rovnováhe stáli,
     <br/>
     jak mocne jejich slovo znelo!
     <br/>
     Jak jasalo sa slávou čelo
     <br/>
     pri poradách im, na snemoch
     <br/>
     v pošmúrnych sieňach, teremoch;
     <br/>
     jak vývodili púhym zrakom,
     <br/>
     na krídlach jak sa niesli chvály!
     <br/>
     Siahali zrovna ku oblakom,
     <br/>
     svit stálic v hrdom pohľade;
     <br/>
     kol obežníc vrt po vôli —
     <br/>
     hej, oni boli topoli
     <br/>
     vo spoločenstva záhrade!
     <br/>
     No vietor nepostihne zobrať
     <br/>
     tak skoro prášok zo zeme,
     <br/>
     jak rýchlo kmitnul karty obrat;
     <br/>
     jak, čo by pavučinné plachty,
     <br/>
     sa rozrusala prelesť šľachty...
     <br/>
     Rozkoší zavítali chvíľky,
     <br/>
     motýle zápäť nádhery;
     <br/>
     i aby úplň na sneme:
     <br/>
     poslato žravé po kobylky.
     <br/>
     A kde sa táto ruje čeľaď,
     <br/>
     tam upíry hneď úžery:
     <br/>
     ó, po tých netra sliediť, peľať,
     <br/>
     nie vábiť k hodu onomu!
     <br/>
     Tí ovoňajú pohromu;
     <br/>
     tí dostavia sa hurtom sami
     <br/>
     so všetkým svojím hydom, hmyzom
     <br/>
     i s hriechy, šabľami a klamy.
     <br/>
     Tých práca potom trvá zhubná,
     <br/>
     až vírot neutuchnul bubna.
     <br/>
     I možno-li je dobrej snahe
     <br/>
     pred týchto niečo schrániť hryzom,
     <br/>
     z paznechtov vydrieť, vyrvať z tlamy!?
     <br/>
     Nie, ach! bárs sväté je, bárs drahé:
     <br/>
     na újesť musí, na korisť!
     <br/>
     Roň, strome, ovoc, ba i list! —
     <br/>
     Čo? Konáre už holé, nahé?
     <br/>
     Jak? Niet čo troviť, niet čo jesť?
     <br/>
     Už všetko v pažrák hlváňom?
     <br/>
     Hach, strome biedny, ošarpaný,
     <br/>
     — kedysi pyšný rodostrom —
     <br/>
     ta s tebou v ďasy za parkany!
     <br/>
     Prv ale ešte miazgu: česť...
     <br/>
     A slovo moci odzunelo,
     <br/>
     hľa, ako púšťou znova hlas;
     <br/>
     tmy závoj zletel na povesť;
     <br/>
     zo slávy, ktorá krážom čelo
     <br/>
     zdobila, mrzký sadnul kvas;
     <br/>
     z topoľa skrpatelý peň,
     <br/>
     nesúci leda na oheň.
     <br/>
     V tom bújania, hľa, spupný zmysel,
     <br/>
     čo pohodlných spríkri dráhu;
     <br/>
     keď v misku hupla ľahkomyseľ,
     <br/>
     tá druhá už stratila váhu,
     <br/>
     už brní, frungá, pochyl častý,
     <br/>
     v neistom ihrá vo vzruchu,
     <br/>
     len jeden povej zo vzduchu:
     <br/>
     a obsah — skydnul do priepasti.
     <br/>
     To osud sladko-žitia modly;
     <br/>
     tak hýrivosti pekný boh:
     <br/>
     z hlinených skrbalí sa nôh,
     <br/>
     a podeň zbožňovateľ podlý,
     <br/>
     vytrúbiv hojnostenský roh...
     <br/>
     Tak v zhubných vášní víchrici — —
     <br/>
     No nezhynuli ešte cele.
     <br/>
     Znak, čo im utkvel na líci,
     <br/>
     u sklonku čo im rudnul v čele,
     <br/>
     tá pečať súdu potrvá
     <br/>
     vzdor zmaru časov do posledných:
     <br/>
     kol rovu večná koprva —
     <br/>
     tá strvá desnej ku výstrahe;
     <br/>
     ináčej závej po ich dráhe...
     <br/>
     Už koľkí! A to z prvých, predných!
     <br/>
     Už koľkí spustlých do radov,
     <br/>
     do šíku, jemuž satan velí —
     <br/>
     a predsa nie dosť príkladov!
     <br/>
     Jak stíny skoro preleteli.
     <br/>
     Náuky ešte vždycky málo.
     <br/>
     Jak keby viac už nesvitalo:
     <br/>
     i diaľ sa mrhá, hrá a hýri
     <br/>
     v oplzlom hetér objeme,
     <br/>
     až pozbavený základov,
     <br/>
     dedičnej vbitých do zeme,
     <br/>
     zas ten-ten v nič sa rozčapýri.
     <br/>
     Za štrngom, vreskom, za lomozom,
     <br/>
     nu, pokoj, ale — pod závozom.
     <br/>
     Kam zájdeme? Kam zájdeme!?
     <br/>
     Nie, schválne nechcú počtovať,
     <br/>
     do kúta zašmierili kráť;
     <br/>
     nie, nechcú zmúdrieť, nie sa kárať:
     <br/>
     chcú prudko, blčným blkom zhárať;
     <br/>
     nie trvať, konať, poosožiť:
     <br/>
     len čím skôr zažiť, vyžiť, požiť!
     <br/>
     By nezreli, jak s nimi stojí,
     <br/>
     beh zmiatli vlastnom na orloji;
     <br/>
     by nepočuli o polnoci
     <br/>
     stráživých duchov tklivý tón,
     <br/>
     lesť privolali ku pomoci:
     <br/>
     o čaší ostrý bijú zvon,
     <br/>
     i zavýskajú ku posmechu,
     <br/>
     tleskocú hnusným hovorom;
     <br/>
     s tým odvlečú sa do pelechu,
     <br/>
     a otupejú — mámorom.
     <br/>
     Skvost ducha, myseľ veľkých dúm
     <br/>
     a srdca kúzla: peny šum,
     <br/>
     dym, kúdol — skoro porozplynie,
     <br/>
     jak perla rosy na barine...
     <br/>
     Konečne dôjde na pykanie:
     <br/>
     Čo vtedy? Zaslúžený trest?
     <br/>
     Sú baby, i tu zovú lesť:
     <br/>
     vír, slučku abo durkot zbrane.
     <br/>
     I čo z nich? Skáľaťa tu hŕby,
     <br/>
     tam bútle, ošumelé vŕby,
     <br/>
     po dvoroch bolehlavu zel
     <br/>
     a v múroch povyk strašidiel;
     <br/>
     erb v prachu, rímsy na terasu —
     <br/>
     púšť, jak by počas zemetrasu.
     <br/>
     Inode — jastrab držiteľ.
     <br/>
     Čo po nich? Mračná veta, beda!
     <br/>
     Ver’ smutné, ale pravdivé,
     <br/>
     ku trpkej chuti, požive;
     <br/>
     však ináč sa ni myslieť nedá.
     <br/>
     Kde na iné sa nehľadí,
     <br/>
     len skadiaľ rozkoš, koristenie,
     <br/>
     lieň dňa a noci oslady;
     <br/>
     kde srdca k citu, rúk niet k dielu,
     <br/>
     niet duchu vzletných perutí,
     <br/>
     niet rázov tvrdších nad kremenie,
     <br/>
     ni snahy ku šumnému cieľu;
     <br/>
     kde slova nieto, nieto viery,
     <br/>
     krem onej zmeniek na papieri:
     <br/>
     tam zásada je povrheľ,
     <br/>
     zaznané ľudské ohľady,
     <br/>
     tam výkruty a prekruty
     <br/>
     o mrvu, prachom každý pel,
     <br/>
     tam neľzä nosiť šatu bielu;
     <br/>
     tam všetko v jedno bahno tenie
     <br/>
     a norí sa jak na povel,
     <br/>
     tam zloreč, kliatba, zatratenie...!
     <br/>
     I jak môž’ deň tam slávy skvitnúť
     <br/>
     a jeho slnce, čo jak včera
     <br/>
     tak i dnes rovno delí, meria —
     <br/>
     jak môže slnce pravdy svitnúť!?
     <br/>
     <br/>
     A potom vzduch náš plný je.
     <br/>
     jak prachom kalich ľalie,
     <br/>
     viet kadejakých o slobode
     <br/>
     (tej pravej k ujme, k zrade, k škode),
     <br/>
     či vlastne o slobodnej mysli.
     <br/>
     Komusi hrozna chvist bol kyslý
     <br/>
     (čo rečieš na to, bledý tieň,
     <br/>
     ty, ktorý denne chlipkáš blen
     <br/>
     a mocuješ sa v strastí brode?),
     <br/>
     chvist hrozna komusi bol kyslý —
     <br/>
     posledná hojných tabúl kosť,
     <br/>
     snop zabudnutý na záhone
     <br/>
     (sám mal už iné všetko v lone),
     <br/>
     i aby ku tým mohol dôjsť,
     <br/>
     kým nepominú orgie
     <br/>
     a triezvych nepritrieli deň:
     <br/>
     zaspieval o slobodo-mysli,
     <br/>
     jak v púšť keď šakal zavyje.
     <br/>
     Nuž žvasty, šumy, pomyje...
     <br/>
     Lež vskutku, ony ženú kolá;
     <br/>
     jak ich chór vreští, nutká, volá,
     <br/>
     tak brdú oje, rafie.
     <br/>
     Pokrytstva, sebeckosti viechy!
     <br/>
     Závoje mrzké na nešplechy;
     <br/>
     pod nivou krtčí, šťurčí plen,
     <br/>
     chrup červov hudbou sprevádzaný...
     <br/>
     Ó, blud! Ó, podvod, hlúpy sen!
     <br/>
     Ó, koľko krahulcov a kaní!
     <br/>
     Ó, koľko krkavcov tu kráče
     <br/>
     a krúži v strehu kol a kol,
     <br/>
     mrak krídel metajúc na lány —
     <br/>
     Zor zažlčený, hrvoľ mechy —
     <br/>
     Zobáky práve vyostrili
     <br/>
     na tvrdých skalách úrazu
     <br/>
     a pritom úklad umluvili:
     <br/>
     tak tiahnu od ďalekých hôľ.
     <br/>
     Hej, v spare lovom otuhlom
     <br/>
     smrť nesú hniezdísk zo zápače,
     <br/>
     smrť iste... Za čas kolimbanie,
     <br/>
     jak na lúčovom povrazu,
     <br/>
     cez blankyt otok ešte kol,
     <br/>
     hra, dovádivé pomeškanie:
     <br/>
     až znenazdania, odrazu,
     <br/>
     strmhlavým, kolmým výstrelom,
     <br/>
     vtom celý roj sa k zemi švihne,
     <br/>
     sťa iskry zo satanskej vyhne...
     <br/>
     Plach, piskot medzi kuriatkami
     <br/>
     nastane síce v totej chvíli,
     <br/>
     sú spamätané, ale bôľ! —
     <br/>
     to dravcov nijak nepomýli.
     <br/>
     A stráž, tá drichme, pokľud známy,
     <br/>
     alebo inej vodcom vtače —
     <br/>
     I vidiac, že sú sirotami,
     <br/>
     že márny krik ich, boj a lom,
     <br/>
     že spáru sotvy ktoré vyhne:
     <br/>
     nuž — do hrtana lecú samy...
     <br/>
     ....................
     <br/>
     Tu tomu srdce nad tým plače;
     <br/>
     ten však sa rechtí za uhlom.
     <br/>
     <br/>
     Žiaľbohu, u nás pustne, hynie
     <br/>
     napospol všetko! Sťa by svet
     <br/>
     konečný točil vôkol let,
     <br/>
     tak neustajnej na hostine
     <br/>
     sa troví, márni. Keď nám včera
     <br/>
     rozkoší nevytlela vatra
     <br/>
     (a spálili sme hodne vera,
     <br/>
     faklili do nej skrz a prez),
     <br/>
     nuž hurtom vatrime i dnes!
     <br/>
     Čo po tom, zmrzneme-li zajtra?!
     <br/>
     Tak dôvodí sa. Dobrobyt,
     <br/>
     ach, ďalekej to hviezdy kmit,
     <br/>
     neznámy onom na obzore,
     <br/>
     kdes’ v mračnom trčí závoji;
     <br/>
     a v kalendári nestojí
     <br/>
     tiež: kedy, skadiaľ vyjde hore?
     <br/>
     A čo by hvezdárici oni
     <br/>
     sa takých pleták domáhali?
     <br/>
     Čo nebeskej ich do povaly?
     <br/>
     Nech kocka súdi, lós ať zvoní;
     <br/>
     keď tma, nuž všetko v pokoji! —
     <br/>
     Jest cesta k totej dobrej hviezde,
     <br/>
     jest možnosť lúč jej odokryť,
     <br/>
     nie diaľny má ju nebokryt,
     <br/>
     je bližej nežli orol v hniezde,
     <br/>
     je bližej, lenže — zatmená.
     <br/>
     Hoj, dalo by sa spôsobiť,
     <br/>
     ó, dalo časom, dalo i tu,
     <br/>
     že v splnku by sa zligotala,
     <br/>
     vystúpiac v sláve na zenit,
     <br/>
     v zmar nesnádz, súžieb, trápenia!
     <br/>
     Len modlu strhnúť tamto z brala,
     <br/>
     prekotiť v priepasť molocha,
     <br/>
     strašidlá zahnať do ich skrytu,
     <br/>
     trón zboriť boha leňocha;
     <br/>
     prevetriť vozduch víchra prúdom,
     <br/>
     vyprášiť z neho puch a pach
     <br/>
     a kúdol s všetkým brudom, bludom:
     <br/>
     tak obliecť v čisté prádlo zem,
     <br/>
     už v zrodku zdrtiac každú lož,
     <br/>
     hmyz, čo sa driape na jej lem,
     <br/>
     zmíj, hadov háveď potobôž —
     <br/>
     hej, dalo by sa, dalo i tu
     <br/>
     i najtmavšieho do domu
     <br/>
     posvietiť trudných po nociach
     <br/>
     dňa zlatom; ale ku tomu
     <br/>
     tra lásky k pravde, k právu citu,
     <br/>
     a týchto — nieto, nieto...! Hach!
     <br/>
     Kde i len právo berú žitia,
     <br/>
     i právo žitia tají lož,
     <br/>
     tvoj krik nad krivdou vetry schytia,
     <br/>
     sĺz tvojich hrnot márny hrach;
     <br/>
     bárs i mrieš, s tvárou stoja nemou,
     <br/>
     ba neštítia sa zarechtiť
     <br/>
     nad bôľom, jak sa kŕčom snuje,
     <br/>
     ba prajú, aby hlbšie nôž —
     <br/>
     nie, nad tou zemou, nad tou zemou,
     <br/>
     tam nemá oka blahobyt;
     <br/>
     tam nebom rudne Smrtonoš,
     <br/>
     až dopanuje — dopanuje!
     <br/>
     <br/>
     Bohužiaľ, pustne, mizne, hynie:
     <br/>
     bo hreší sa a mrhá, lení.
     <br/>
     Ach, smutná, trúchla, trápna vec!
     <br/>
     Ach, neresť zbrklých pokolení;
     <br/>
     osveta: slnko na barine.
     <br/>
     Kde aký vrchol, pahorec:
     <br/>
     toť hurhaj, vráb-váb, ujuju!
     <br/>
     A potom sa mu čudujú:
     <br/>
     že pleseň, hnitie na koreni,
     <br/>
     že ruží nieto na doline!
     <br/>
     Povedia: — ľud sám si na vine
     <br/>
     za svoje bôrgy, handry, špiny,
     <br/>
     za brloh, vo ktorom sa váľa,
     <br/>
     čmud bytu svojho, nízky lós,
     <br/>
     mrav drsný, v suk jalovca stuhlý —
     <br/>
     nech, keď tra robiť, nezaháľa,
     <br/>
     nech vetché nepodpiera uhly,
     <br/>
     diaľ hľadí, ako siaha nos.
     <br/>
     Nech stráži, varuje a bedlí.
     <br/>
     Nech neplantá sa, nebrúsi
     <br/>
     po cestách, kade nemusí,
     <br/>
     nekutá čertov, by ho zviedli,
     <br/>
     v hrsť tisnúc čašu machuliny.
     <br/>
     Nech chápe sa a rušia, činí;
     <br/>
     nech neni večný hory kos,
     <br/>
     brat hrudy, milovníkom jedli;
     <br/>
     nech starú pleseň vytrúsi
     <br/>
     a z vyšších žriedel okúsi;
     <br/>
     nech neni blbcom-krpcom vôbec...
     <br/>
     Tak múdrych radcov slávna obec —
     <br/>
     I ovšem, nie on bez príčiny,
     <br/>
     nie bez vady, má slabosti,
     <br/>
     čo siahli mu až do kostí,
     <br/>
     a sprostiť sa ich nenie vstave.
     <br/>
     Lež vy ste múdri iba v hlave!
     <br/>
     Povedzte: z vášho naladenia
     <br/>
     celého ktorý, aký tón
     <br/>
     sa ozval kedy v mysli jeho?
     <br/>
     Snáď zdieľali ste utrpenia
     <br/>
     a očúvali jeho ston?
     <br/>
     Hrádz postavili, aby zlého
     <br/>
     tok nepovylial v jeho polia,
     <br/>
     pokúšok nestydatý zhon?
     <br/>
     Čo dosiaľ vzal z vás, čo sa volá
     <br/>
     a volať môže dobročinom
     <br/>
     a svetlom, teplom, súcitom
     <br/>
     i láskou, ktorá jedna je,
     <br/>
     jak pod jedným sme Hospodinom?
     <br/>
     V čom jeho prospech skrz vás inom?
     <br/>
     Kde krvi jeho krupaje,
     <br/>
     sĺz, potu s vašimi sa poja?
     <br/>
     Kde zväzky, úprimnosti styky?
     <br/>
     Snáď, kde by volil prospievať,
     <br/>
     kde túžby matersky sa koja
     <br/>
     a prírode nekladie hať,
     <br/>
     pod šírym boha blankytom
     <br/>
     čo aký chrámček neveliký
     <br/>
     ste zbudovali jeho synom?
     <br/>
     Kde? Recte...! Tam však rumy stoja...
     <br/>
     Tiež vstal bol novým úsvitom
     <br/>
     a vyšiel ako na jar dieťa
     <br/>
     (ním pre vás je i posaváď)
     <br/>
     na podstenu, na úslnie.
     <br/>
     Túh ohňom mladé oči svietia,
     <br/>
     hruď voľnej dme sa vo vlne:
     <br/>
     Chce žiť! Chce rásť prez všetky hate,
     <br/>
     čo veky v priek mu nakládli,
     <br/>
     i ktoré uplietol si sám!
     <br/>
     Už krídla počal vystierať
     <br/>
     na podlet k ľudstva výšinám,
     <br/>
     chcel z vyšších žriedel načierať,
     <br/>
     myšlienky, čo mu napadli,
     <br/>
     chcel rúchom odiať v podiv sveta...
     <br/>
     A vy...? Snáď chvatom pomáhate,
     <br/>
     by perute vzduch ovládli?
     <br/>
     Vy spravujúci na člne...?
     <br/>
     Nu, pravda, viac ho nepriahate;
     <br/>
     lež ďalej nestačí vám sily!
     <br/>
     Sám zostal, jak to poľné kvieťa,
     <br/>
     sám — osiralé, bledé dieťa,
     <br/>
     čo skoro k zášti zamĺka;
     <br/>
     zaznali ste ho úplne,
     <br/>
     odriekli sa ho, odstrčili...
     <br/>
     i nie div, že sa potĺka,
     <br/>
     že klesá, padá v zradnej chvíli.
     <br/>
     Váš príklad tiež nie ku osohu.
     <br/>
     Jak vrávoráte, vidí vás;
     <br/>
     jak mriete, vidí zas a zas —
     <br/>
     ach, vidí, nemilo však bohu.
     <br/>
     Ba zazriete-li krásu panny
     <br/>
     a neviest rumeň cudný, ranný,
     <br/>
     hniezd lastovičích blahý jas:
     <br/>
     i vtedy, áno, vidí vás,
     <br/>
     jak podrážate jemu nohu.
     <br/>
     <br/>
     Nie, nezáleží na ľude
     <br/>
     vám onakvejším menom, rodom.
     <br/>
     O jeho čiernom osude
     <br/>
     ak povravíte mimochodom,
     <br/>
     nuž najviac v posmech sa to stáva;
     <br/>
     vy znáte ho len pohaniť:
     <br/>
     vám jeho zúbožená hlava
     <br/>
     je cieľom jakby vtipných chvíľ,
     <br/>
     je kýsi večný nezmysel
     <br/>
     ten celý jeho biedny byt —
     <br/>
     hoc ešte hučí kárna vrava,
     <br/>
     ňouž veľduch raz už zahrozil:
     <br/>
     „Nehaňte, zlobci, sprava-zľava!“
     <br/>
     — Lež ani to by neželel,
     <br/>
     nie; to už jeho naladenie,
     <br/>
     ten jeho mysle zvláštny svit,
     <br/>
     čo nemôž’ nikdy zatajiť —
     <br/>
     On odpúšťa vám pohanenie,
     <br/>
     preminie vďačne v každej chvíli,
     <br/>
     čo kedy od vás podstúpil;
     <br/>
     nepýta v pomoc slamku malú;
     <br/>
     a ešte by vás obľúbil,
     <br/>
     ba tlieskal by vám za to chválu:
     <br/>
     len keby ste ho nehatili
     <br/>
     už aspoň v púti, ňouž chcel ísť
     <br/>
     hneď, ako ste ho odstrčili!
     <br/>
     Ó, on má srdce, plné túhy
     <br/>
     po krásnych ducha záletoch!
     <br/>
     Má myseľ sedmobarvej dúhy,
     <br/>
     má nevystihlej hĺbky cit;
     <br/>
     sprievodčí do duše mu list
     <br/>
     už v žití matky dobrý boh
     <br/>
     sám vlastnoručne uložil;
     <br/>
     má pevnej vôle osteň tuhý...
     <br/>
     Z tých nesnádz všakých, ktoré kruhy
     <br/>
     ho železnými otočili,
     <br/>
     keď voľno sa mu napružiť,
     <br/>
     jak skoro by sa vymanil,
     <br/>
     vymanil z vlastnej svojej sily!
     <br/>
     I vlastné osnoval by deje —
     <br/>
     a obliekol sa v blahobyt.
     <br/>
     Priam prestali by hanobiť;
     <br/>
     ba peli by mu epopeje;
     <br/>
     i nebol by viac povržený...
     <br/>
     Niet plesne, hnitia na koreni,
     <br/>
     a ruže kvetú na doline...
     <br/>
     Jak...? Čo...?
     <br/>
     <br/>
     Ba — pustne, mizne, hynie
     <br/>
     napospol všetko! Nebadať
     <br/>
     navôkol nikde, že by obrat —
     <br/>
     Jak bolo včera, tak je dnes.
     <br/>
     Deň v zorách sa už odsúdil;
     <br/>
     a budúcnosť? — Nech ide žobrať!
     <br/>
     Ach, prevrat, vývrat, závrat, obrat...
     <br/>
     Lež, haló! — Kam som zablúdil?
     <br/>
     Klbečko — kde ho pohľadať?
     <br/>
     Kdes’ musel som ho upustiť,
     <br/>
     kdes’ v húšti abo na čistine —
     <br/>
     I schlpila sa piesne niť —
     <br/>
     vlnením dlhých skr a prez
     <br/>
     a osýpajúc rozmotala
     <br/>
     od jedle k jedli, k bralu z brala
     <br/>
     a z grúňov až po nebokryt...
     <br/>
     Vec neslýchaná jak-ťa živ...
     <br/>
     No nečudo i žiaden div!
     <br/>
     Veď naraz počujem vám les,
     <br/>
     počujem v horovitej diali —
     <br/>
     var’ šumieť, ako inokedy,
     <br/>
     keď každou vetvou vánok sedí
     <br/>
     a v ihličine preberá
     <br/>
     jak v strunách čarotajných husieľ?
     <br/>
     I horkýž’-horký, nie vera!
     <br/>
     Ja čul vám — ťažký jeho kles!
     <br/>
     I stŕpnul som a dumať musel.
     <br/>
     Či čuli ste už padať les?
     <br/>
     Videli kedy, jak sa valí,
     <br/>
     videli pád a čuli ston!?
     <br/>
     Ó, to zjav hrôzy neskonalý,
     <br/>
     to v rozštiepení sviatku zvon,
     <br/>
     to nárek, čo ti uberá
     <br/>
     dych, v tlkot srdca prieči hate,
     <br/>
     to dusot, ktorý ducha mätie!
     <br/>
     To...! Ó, ty ľúte, kruté plemä,
     <br/>
     i rúcho zvliekaš z matky-zeme!?
     <br/>
     Posledných chceš ju zbaviť krás,
     <br/>
     z temena dráhy kmášeš vlas?
     <br/>
     Ó, keď tak víchor ostrý zhudie,
     <br/>
     jak zimomravieť, krahnúť bude!
     <br/>
     Keď leják zhučí, sšuští dážď:
     <br/>
     jak márne hľadať bude plášť,
     <br/>
     svoj plášť, plášť tkatý v brde-čude;
     <br/>
     i slnko keď o Jáne vzplanie:
     <br/>
     nebude jedlicovej dlane...
     <br/>
     A s vtačou čo si počne jarom,
     <br/>
     kam umiesti ju osiralú?
     <br/>
     Čo zrobí s božím rosy darom?
     <br/>
     Či ponúkne ním mŕtvu skalu?
     <br/>
     Pramene vyschnú: tie jej oči,
     <br/>
     ret zmĺkne spevný, zvetšie hruď;
     <br/>
     zornička inej do úboči
     <br/>
     sa presťahuje, na peruť
     <br/>
     zaberúc všetky noci skvosty,
     <br/>
     nejeden slávy diadém,
     <br/>
     i posteľ z bielych svitu hmlí,
     <br/>
     v nejž, ach, tak sladunko sa sníva —
     <br/>
     Perlové, hľa, už zberá mosty,
     <br/>
     skiaď v posvit rudé liala víno;
     <br/>
     nie; v kút ten spustlý, zholený
     <br/>
     ni hviezdka sa viac nepodíva...
     <br/>
     — Čo stváraš, hohó! ledačino?
     <br/>
     — zavolám — ustaň, prestaň hneď,
     <br/>
     ni ívera viac, lebo keď —
     <br/>
     Či nevieš, jak ti vzácnou hora?
     <br/>
     Či nedáva ti v lete chlad,
     <br/>
     nezvykla v zime zahrievať,
     <br/>
     nevanie zdravím na ta zhora?
     <br/>
     Čos’ prišiel rozľútený sem?
     <br/>
     A tvoja roľa, keď sa dovie,
     <br/>
     v čas žížne ozaj čo ti povie,
     <br/>
     žes’ horských mračien strhal lem...?
     <br/>
     Však ďaleko sú od ľútosti.
     <br/>
     Nadarmo vzdychá, tesklí zem:
     <br/>
     tnú, rúbu ďalej bez milosti;
     <br/>
     hluk horou duní — počujem...
     <br/>
     I duma zajala ma ťažká,
     <br/>
     akýsi pocit bolestný,
     <br/>
     stiaď to ten odchyl vo piesni;
     <br/>
     z tej hory, čo tam strmohlav
     <br/>
     sa rúti: žitia nášho stav
     <br/>
     čo obraz vzlietnul v barvách dneška,
     <br/>
     i rozvinul sa široko
     <br/>
     a popred obzor rozkrídlený,
     <br/>
     rán tisíc kresliec v rozjatrení,
     <br/>
     mi stanul duše pred oko.
     <br/>
     Do tých, hľa, strastí do divadla
     <br/>
     duch vhrúžil sa mi strápený
     <br/>
     a celá bôľna vnikla hruď;
     <br/>
     v tej dume čiernych videní
     <br/>
     mi nitka spevu poupadla.
     <br/>
     Vraj kôrovec, vraj lykožrút —
     <br/>
     vraj prales — Známe sú tie heslá,
     <br/>
     pod nimiž v zlomkrk hreší sa!
     <br/>
     Nejedna hora-mladica
     <br/>
     už posaváď im v obeť klesla;
     <br/>
     nejedna klesla — stratou vesla,
     <br/>
     tam mladá, hybká sťaby panna,
     <br/>
     hja, lykožrúta na nej hana...
     <br/>
     Hach, nestačia viac hony, dvory:
     <br/>
     v tom zmysel — hajde tedy v hory!
     <br/>
     Na hory rediká sa plen,
     <br/>
     tam zajedá sa, ryje, borí,
     <br/>
     až prehryzie sa — po hrebeň,
     <br/>
     kde už len vetchá, lysá skala;
     <br/>
     hor’ skala, dolu bútly peň
     <br/>
     a vprostred biedy priehlbeň —
     <br/>
     by loď sa naskrz stroskotala.
     <br/>
     Tie holé rebrá bŕd a brala,
     <br/>
     ich vrásky, rany, kyptenie,
     <br/>
     kostruby vôkol Kykymory:
     <br/>
     to prápor, ale čiernej zory;
     <br/>
     to stĺpy, z ktorých deň po deň
     <br/>
     ďaleko čítať odsúdenie!
     <br/>
     To známka v pravde neskonalá:
     <br/>
     že svet ten v hrobný vchádza tieň,
     <br/>
     je chorý, chorý, veľmi chorý...
     <br/>
     <br/>
     No ďalekí sú od ľútosti.
     <br/>
     Nadarmo vzdychá, tesklí zem;
     <br/>
     tnú, kácu ďalej lesa skvosty,
     <br/>
     pád horou duní — počujem.
     <br/>
     Ozónom vše to zhúkne, sšviští —
     <br/>
     Jak keby klesal jeden národ
     <br/>
     v poslednom vzdore na bojišti,
     <br/>
     ach, národ — slávnych činov zárod...
     <br/>
     Ozvenou stukne to a skvíli,
     <br/>
     kde aký úval, aká sluj,
     <br/>
     ozvenou rujnou v častej chvíli,
     <br/>
     za každým výskom: „Uvaruj — !“
     <br/>
     <br/>
     Od západu vbok vrchu zruty,
     <br/>
     do vznešeného úplazu
     <br/>
     jak ramena by jeho — ľúty
     <br/>
     tam vkúsnul plen stých tešlíc zuby
     <br/>
     a toporcami úrazu:
     <br/>
     i kosí jakby steblá slamy
     <br/>
     v žni krutej čarokrásny les.
     <br/>
     Tam zrúknul lačný anjel zhuby!
     <br/>
     Tam poobjate vrcholcami
     <br/>
     sa v sklonku jedľa k smreku druží,
     <br/>
     kým svojeť vôkol dumá, smúti
     <br/>
     tam... kde ten mráčkov ľahký stih,
     <br/>
     tam, krahulcov kde splašených
     <br/>
     sa hajno úzkostlive krúži.
     <br/>
     Ó, vrch, jak zmrzačený budeš! Šutý...
     <br/>
     <br/>
     Ta Michal podišiel i dnes,
     <br/>
     súc službou k tomu povolaný,
     <br/>
     by pri rúbanke dozeral.
     <br/>
     Ináčej šlo by skrz a prez —
     <br/>
     Tá chasa kupcom prenajatá,
     <br/>
     keď si tak hrvoľ preleje,
     <br/>
     až k vzteklosti sa vyhreje:
     <br/>
     na čierťaž paromaže dbá tá,
     <br/>
     na linaj, jak ju panský úrad
     <br/>
     bol dľa turnusu vymeral;
     <br/>
     ach, tá je majster v pretínaní,
     <br/>
     tá nedbala by všetko zbúrať,
     <br/>
     tej nepostačí celý les,
     <br/>
     to hlvač, krutač — nech boh bráni!
     <br/>
     A faktor? Tiež len uchvátiť,
     <br/>
     kde čo sa dá, nu v lese, v lese —
     <br/>
     les bez žaloby všetko znesie.
     <br/>
     On však to nemôž’ dopustiť,
     <br/>
     on, hájnik, nemôž’ nijak, nijak;
     <br/>
     vie, komu patrí i ten kyjak,
     <br/>
     ten šúľok márny, mochu chvit;
     <br/>
     zná, službou svojou komu dluží,
     <br/>
     čo by i nebol sprisahaný.
     <br/>
     A preto bedlí aj a chráni
     <br/>
     les svoj, jak oka svojho zrak;
     <br/>
     les za ním, on za lesom túži —
     <br/>
     Tak sliedi ním sťa vlkodlak,
     <br/>
     sťa v poviestke tí lesní muži;
     <br/>
     je všadebol. Vraz v každej stráni
     <br/>
     ho zazrieš. Teraz hen sa šerí,
     <br/>
     šutruje v Paratovie laz,
     <br/>
     na otčenáš len — tuť je zas,
     <br/>
     jak srnec práši do Kýčery;
     <br/>
     lež — čert to slýchal! ako kopov
     <br/>
     už trieli zas hor’ Líšťou kopou;
     <br/>
     nebodaj pytliak, drvokaz —
     <br/>
     i nad tým ako sokol krúži.
     <br/>
     Oj, jeho oku neujde
     <br/>
     nič — pozná všetky kúty, spady;
     <br/>
     priam vyčenichá stopu zrady
     <br/>
     už z diale ako ostrovid,
     <br/>
     a stihol-li ju polapiť:
     <br/>
     viac iste škúliť nebude,
     <br/>
     tak haluzou ju vyprevadí.
     <br/>
     Na lesné kváry, výstupky
     <br/>
     zvlášť prísny je, bez milosrdia.
     <br/>
     Záškodník ešte sa len plúži
     <br/>
     čo háďa tajmo v zápač brda,
     <br/>
     by prezrel staré podlupky:
     <br/>
     a tuliti on, už ho má!
     <br/>
     „Hej, švagre, čo tu pašmeš, há!?“
     <br/>
     tak pristúpil mu takoj stvrda —
     <br/>
     „Chceš voňačku var’ z borôvčia,
     <br/>
     chceš rázštep? Môj háj hneď ti slúži!“
     <br/>
     Mladého chvatnul odronca
     <br/>
     a na skúšku vzal bez konca,
     <br/>
     len tak mu parila sa käčka.
     <br/>
     Daromná rvačka, povytáčka,
     <br/>
     nič naplat sľuby, žebroty —
     <br/>
     vraj gribky hľadá, tanečnice,
     <br/>
     vraj pelech našiel veverice —
     <br/>
     „A sekera, há, načo ti,
     <br/>
     i povraz, čos’ pod kožuch schoval,
     <br/>
     há!? —“ tak zas hájnik k ponauke:
     <br/>
     vtom zvirgal v chlapskej jeho ruke.
     <br/>
     No zariekol sa, oľutoval
     <br/>
     raz navždy svoje lakoty.
     <br/>
     A koľkých už tak vyobcoval
     <br/>
     z hôr panských šmahom v prajnú chvíľu,
     <br/>
     že obchodia ho dnes na míľu,
     <br/>
     bohujúc pritom cifrovane
     <br/>
     a preklínajúc hlaveň, dlane,
     <br/>
     a zatínajúc hrozbou päste:
     <br/>
     že veď i inde sochor rastie —
     <br/>
     tiež nepreskočil za prielaz,
     <br/>
     i príde zvíjač raz do paste,
     <br/>
     hoj, príde, hrivko, na psa mráz —
     <br/>
     Ó, koľkých premlel, vykopcoval!
     <br/>
     V úrade lesnom pisár híka:
     <br/>
     čo práce toho od hájnika!
     <br/>
     — S rubačmi tiež má denne pôtky.
     <br/>
     Tu naopak strom podtínajú,
     <br/>
     že k stojacemu kväcne háju,
     <br/>
     kde potom skorý vývrat, lom;
     <br/>
     alebo veľké vatria ohne
     <br/>
     a opáľajú živý strom,
     <br/>
     a všaké iné pášu zlotky.
     <br/>
     Náš Michal nenie zas tak krotký;
     <br/>
     i skoro ho to zmrzí, pohne.
     <br/>
     Tak včera sa bol nahneval
     <br/>
     na jedného, až krv v ňom zvrela,
     <br/>
     Dosť čankal ho a varoval;
     <br/>
     však frfotal len, frfotal
     <br/>
     a bunčal pod nos ani čmela.
     <br/>
     Napomínali ho i kamaráti,
     <br/>
     i faktor: „Jano, daj pokoj!“
     <br/>
     „Čo?“ zreval. „Hrmen bohovatý!
     <br/>
     Var’ ľakám sa ho? Tuť ho ľaď:
     <br/>
     odkundes, panská šušomäť —
     <br/>
     poď, sto striel! — nech ti natriem hnáty!“ —
     <br/>
     a hrozbou zvŕtal topor svoj.
     <br/>
     Tu Michal sškrípal, i jak strela
     <br/>
     sa vrhnul naň, z rúk vykrútil
     <br/>
     mu topor a v lese zarútil
     <br/>
     (má sa ho onen nahľadať!),
     <br/>
     v opasok chytil odbojníka,
     <br/>
     podrmal ním jak povesnom,
     <br/>
     vtom skrtúšil ho do kozlíka,
     <br/>
     tak pľaštil o hrčavý strom,
     <br/>
     o jedľu, ktorá práve klesla —
     <br/>
     „Lež, čerte! — Jaba, ridajže sa,
     <br/>
     priam rušaj svojho do remesla!
     <br/>
     Len malý cvik za odkundesa;
     <br/>
     ja naučím ťa —“ hlas mu zmieral.
     <br/>
     Ten stenal a sa ťažko zbieral;
     <br/>
     opasku stúžil remienky
     <br/>
     a bez slovíčka, spomienky
     <br/>
     sa pratal kutať toporec.
     <br/>
     Ostatní zhíkli na tú vec;
     <br/>
     to obor — pomysleli — ameň,
     <br/>
     ten zmárni ho! — hľa, kosa v kameň.
     <br/>
     Lež žiaden nepohnul sa preds’,
     <br/>
     jak stĺpy meravo tam stáli,
     <br/>
     niektorý dlubnul očistom,
     <br/>
     akoby ďalej kliesnil strom,
     <br/>
     však tvárka — zdúpnel každý z nich;
     <br/>
     až keď už došlo na koniec,
     <br/>
     a čo viac, z krížov bolestných
     <br/>
     ten tam sa prebral na útechu
     <br/>
     a odkuľhal, nos držiac v dlani,
     <br/>
     i oni vydýchli si k smiechu:
     <br/>
     „Hej, Miško, ale ste mu dali!
     <br/>
     Ten iste vás viac nepohaní —“
     <br/>
     S tým pípky znovu pozapiekali,
     <br/>
     popľuli ruky mozoľné
     <br/>
     a zase rúbu nezdolne.
     <br/>
     I onen zbitec došiel spiatky
     <br/>
     do práce. „Na drholci jatky,
     <br/>
     hej, Jano, ako sa ti snilo?“
     <br/>
     tak tí, tí iné k nemu riekli.
     <br/>
     Len Michal nedbal na vtipky;
     <br/>
     ba zdá sa, že mu neni milo.
     <br/>
     Nebodaj sa mu uľútilo
     <br/>
     človeka, ktorý preň sa súži —
     <br/>
     Súd hnevných zrak má často krátky.
     <br/>
     „Ty, Jano“, zvolal, „poď len sem:
     <br/>
     vidz, treba ti to robiť zmätky? —
     <br/>
     Ak nechceš zapiecť, nakrešem:
     <br/>
     na, dohánu ber do pípky.“
     <br/>
     — Má srdce! — lež aj verne slúži,
     <br/>
     bdie, bedlí horský na okres.
     <br/>
     <br/>
     K rubačom tedy šiel i dnes.
     <br/>
     Dážď šústal v noci neslýchaný
     <br/>
     sťa z vreca, víchor veliký
     <br/>
     vyl vôkol ani zbitý pes;
     <br/>
     jak v ohni stáli hôrne strany,
     <br/>
     smrek každý fakľou rozjaganý;
     <br/>
     hrom bez ustania rachotí —
     <br/>
     i iste zmelkli chodníky
     <br/>
     a prte neschodnými budú
     <br/>
     (čuj, riava koľký strojí kvíl,
     <br/>
     a v lese jak tam rýpu, hudú!):
     <br/>
     lež čo tam po tom? Nevídali!
     <br/>
     Viac horších prežil on už chvíľ!
     <br/>
     Tmou blúdil — v polnoc? Ačidali! —
     <br/>
     Riek valných brodil cez krútňavy;
     <br/>
     i v chumeľ sa bol zatáral;
     <br/>
     blesk boží tiež raz zapáral
     <br/>
     bol ponadeň, jak čupel v smreči;
     <br/>
     a iné koľké nehody
     <br/>
     ho potkali, kým paholčil!
     <br/>
     Tu do vojny ho boli vzali,
     <br/>
     a vojak, známe dôvody,
     <br/>
     vždy druhom býval nebezpeči.
     <br/>
     Ó, koľme sa tam plahočil!
     <br/>
     Stráž, cviky, dlhé pochody —
     <br/>
     Ba jeden raz i do výpravy
     <br/>
     to došlo, k válečnému prieku —
     <br/>
     Hnal vraha divom na úteku —
     <br/>
     I čo mu? — Tu je pevný, zdravý!
     <br/>
     Tak úzkostlivé zvracal reči
     <br/>
     Hankine, vstanúc na svitaní,
     <br/>
     kým ešte oblak honil vraný
     <br/>
     blesk krídel svojich šibotom
     <br/>
     a nebo vrelo hrmotom,
     <br/>
     nemajúc znáčku po zorách.
     <br/>
     Čo po tom? Bisťu, nevídali!
     <br/>
     To zbehne, to sa stratí, vzdiali —
     <br/>
     to prejde grúňmi, páč len, páč!
     <br/>
     Dážď ranný, inu, ženský plač,
     <br/>
     to anjelikov v tlesku dlánky —
     <br/>
     odvŕkal na úpenie Hanky.
     <br/>
     Tá triasla sa sťa osika:
     <br/>
     veď to, hľa, bola na horách
     <br/>
     búr prvá, hrozná, veliká,
     <br/>
     čo tejto noci prežila,
     <br/>
     búr lomcujúca sveta články...
     <br/>
     No oňho sa len súžila,
     <br/>
     len preňho strach ju preniká:
     <br/>
     jaj, aj tak i deň s burácaním —
     <br/>
     To neprenesie! Pôjde za ním,
     <br/>
     hej, za ním, čo by za chotár až —
     <br/>
     „A vidíš, Hanka, veď ty zváraš,
     <br/>
     a keď ty zváraš: búrka tam;
     <br/>
     nech jak chcú v noci hromy bijú:
     <br/>
     deň musí zjasnieť na ľaliu!
     <br/>
     Či nie? Či mrcha ženu mám?
     <br/>
     To by mi treba, to bych rád!“ —
     <br/>
     Tak začal sa s ňou nakárať.
     <br/>
     Mlčala. Veko zvárky zdvihla.
     <br/>
     Tu obadal sa, že už čas.
     <br/>
     (Hrom medzitým sa vzdialil zas,
     <br/>
     oblaky vidomočí redli,
     <br/>
     svit predieral sa ač i zbľadlý.)
     <br/>
     I ledva merindu dať stihla
     <br/>
     do kapsy — onej po otcu —
     <br/>
     by na celý deň v dostač mal:
     <br/>
     tak súril, náhlil, burcoval.
     <br/>
     „Čuj, lastovičky štebocú!
     <br/>
     Ej, ženo, ženo! Ty si vina,
     <br/>
     vidz, ako si ma pribavila —“
     <br/>
     a chvatom schytil pušku z klina.
     <br/>
     Však kým mu kapsu prevesila,
     <br/>
     s pozorom, ktorý slzou hral,
     <br/>
     preds’ opätne ho zaprosila:
     <br/>
     by nebol vraj tak náramný,
     <br/>
     by šianal sa, bo zdravie, zdravie —
     <br/>
     To nerád počul i sa zopäl:
     <br/>
     „Hja, pravda, to ti vždycky v hlave.
     <br/>
     Ja len tak poroznášať dni
     <br/>
     mám, pán môj mne je služobný,
     <br/>
     ja pánom jeho — však tak, duško?“ —
     <br/>
     a horký úsmev zhral mu ústy.
     <br/>
     „Muž, vidím, slovka nepripustí“,
     <br/>
     vetila trpko v odpoveď
     <br/>
     i vzdychla pritom — lebo veď
     <br/>
     reč ženy ihneď ožeh, opal;
     <br/>
     jej starostlivosť strach je pustý.
     <br/>
     „Už zabudols’, jak schodil Muško,
     <br/>
     tiež hájnik? Sám si zavčerom
     <br/>
     rozprával, jak ho zdrúzgal strom —
     <br/>
     ach, Miško, Miško —“ „Čo? — Ten slopal!
     <br/>
     Ten šudil — i šiel za čertom!“
     <br/>
     Vtom zobral sa, až trochu clivý
     <br/>
     súc tieto lásky na poryvy,
     <br/>
     výstrahy úzkostlivé, ľúbe;
     <br/>
     no prv, než mihol pitvorom,
     <br/>
     späť predsa hodil pozorom
     <br/>
     do kuchynky, späť zrakom milým
     <br/>
     za strážcom svojím za spanilým:
     <br/>
     i ešte z dvorca opodiaľ
     <br/>
     jej „Dobre sa maj!“ privolal,
     <br/>
     stojacej žiarnom pri kozube...
     <br/>
     <br/>
     Tak zostala zas doma sama.
     <br/>
     To však neraz sa už stalo.
     <br/>
     Jej postať žitia dobre známa —
     <br/>
     a ženám pospolitým, nízkym
     <br/>
     nemožno, by sa zunovalo.
     <br/>
     Tým každá chvíľka hosťom blízkym,
     <br/>
     tu práce jest, čo hodina;
     <br/>
     vrtielka každá gazdiná,
     <br/>
     vše z noci urve, keď dňa málo.
     <br/>
     Kút každý na ňu volá, vrčí:
     <br/>
     Čo nepríde? Kde v sitne trčí?
     <br/>
     V sopúchu sliepka kotkodáče,
     <br/>
     v kolíske decko frnká, plače;
     <br/>
     zo stajne hlási sa zas teľa,
     <br/>
     v chlieviku burci-turci, kvik,
     <br/>
     tu kŕdeľ gagotavých husí;
     <br/>
     na pôjde kocúr kurča dusí —
     <br/>
     a iných hlasov veľa, veľa,
     <br/>
     hneď žalostivé, hneď zas divé;
     <br/>
     a ona predsa nesšedivie,
     <br/>
     len bzuká pritom ani včela...
     <br/>
     Že richtár? Že vraj boženík?
     <br/>
     Ba! — krem gazdinej tu ver’ nik
     <br/>
     sa nevyzná, nie, prisámboh,
     <br/>
     a čo by s hlavou ani stoh,
     <br/>
     tu richtárčiť môž’ iba ona!
     <br/>
     Jak šarkan, tak sa rúti, krúti:
     <br/>
     vraz všetky zvítajú ju kúty,
     <br/>
     je samý vrzg a hurt a myk;
     <br/>
     hneď dúcha, lepí pirohy,
     <br/>
     tu kŕmi zas tie mátohy;
     <br/>
     vtom papek schytí napochytre,
     <br/>
     pôjdový umkne na rebrík
     <br/>
     a kocúrovi frňúz vytrie;
     <br/>
     až všetko ticho, mier a vôňa.
     <br/>
     Hej, také kúzla ona koná!
     <br/>
     Ver’ neuverí nejeden...
     <br/>
     <br/>
     I vskutku vyjasnil sa deň.
     <br/>
     Mal Michal pravdu. Jak je rada
     <br/>
     mu Hanka! Ľahko sa to háda,
     <br/>
     kde srdce samo predpovie;
     <br/>
     bo srdce ľúbe všetko vie
     <br/>
     a duša láskou všetko badá.
     <br/>
     I nezvárala tedy márne,
     <br/>
     nie. Slnko ako oko švárne
     <br/>
     sa nesie šírym blankytom,
     <br/>
     i ručaj nie viac v kalnom šere.
     <br/>
     Sponáhľala sa. S úchytom
     <br/>
     teruží háby ku riave,
     <br/>
     kde v búrnej hučí krútňave;
     <br/>
     a sukienku keď poupiala,
     <br/>
     na skalný pokraj vody stala,
     <br/>
     piest zjagal sa, i perie, perie...
     <br/>
     <br/>
     Hučí potok, hučí dolu dolinami —
     <br/>
     rada ho počúvam, je môj dobrý známy.
     <br/>
     <br/>
     Čo hučíš, potoku? — Vodu mám hlbokú. —
     <br/>
     Hĺbka trci-frci; hlbšia láska v srdci.
     <br/>
     <br/>
     Čo to hudieš zase? — Ligocem sa v kráse. —
     <br/>
     Nemáš sa čím chlúbiť; nemá ťa kto ľúbiť.
     <br/>
     <br/>
     Čo, už tratíš vôľu? — Musím dolu, dolu —
     <br/>
     Moja myseľ biela dávno uletela...
     <br/>
     <br/>
     Tu „ťapy-tľapy“ súria, spešia —
     <br/>
     Čo oprala, i splákla hneď
     <br/>
     i žmykla jak by ľalíj kvet,
     <br/>
     a plôtkom záhradočky vešia.
     <br/>
     Van figliar letnicou sa šúľa,
     <br/>
     len očul šuchot, musel prísť,
     <br/>
     a slnko opleckom sa gúľa;
     <br/>
     i javor chcel by priletieť,
     <br/>
     tak mihá-šprihá jeho list,
     <br/>
     že nemôž’, jedlice sa tešia...
     <br/>
     K jej nôžkam hajno vĺn sa derie
     <br/>
     pretekom blýska ako hviezdy let,
     <br/>
     kol perál frsk — i perie, perie...
     <br/>
     <br/>
     Hučí potok, hučí tu v smrečí, tam v bučí;
     <br/>
     zo skaly na kameň, priepasti do ramien.
     <br/>
     <br/>
     Keď som šaty prala, tu on chváce-chyce:
     <br/>
     nemáš svokry, nemáš, ani len zolvice.
     <br/>
     <br/>
     Nemám, ale nedám... Netrať mi, navráť mi
     <br/>
     čepiec krumpovaný, ručník maľovaný!
     <br/>
     <br/>
     Ak mi nenavrátiš, uvidíš, čo stratíš!
     <br/>
     Ja kosičku tenkú, ty však — slobodienku.
     <br/>
     <br/>
     Príde ktosi, príde: nebude ti smiechot;
     <br/>
     sekerienku vezme, pozatína priechod.
     <br/>
     <br/>
     Priechod pozatína, pokáre zlosyna;
     <br/>
     dve-tri jedle zrazí, tak ťa zareťazí.
     <br/>
     <br/>
     Navalí kamenia, aby ťa zahatil...
     <br/>
     — Zľakol sa, skrútil sa, čo uchvátil, vrátil.
     <br/>
     <br/>
     I jak tak perie v nárazu
     <br/>
     (deň hodne je už pokročilý)
     <br/>
     a potok hučí v strminách:
     <br/>
     tu znenazdania, odrazu,
     <br/>
     na bujných, skočných koninách
     <br/>
     dva jazdci z hôr sa vyronili
     <br/>
     za ciestkou, ktorá zdola vedie,
     <br/>
     tak strmo, jak by kamsi v plach.
     <br/>
     Čo vyhupol sa prvý, vprede:
     <br/>
     jun ešte, jará chlapina
     <br/>
     s počerným fúzkom, okom tmavým
     <br/>
     a s líkom trochu pobledavým —
     <br/>
     no v sedle pravý hrdina,
     <br/>
     tak hybký ani trstina,
     <br/>
     jak rytiera zjav strojný, čilý.
     <br/>
     Má šumný myslivecký šat
     <br/>
     s výložky ani čečina,
     <br/>
     klobúčkom tetrovcove kosy,
     <br/>
     kde sponky sťaby trpyt rosy;
     <br/>
     čabraka skvostná činovať,
     <br/>
     z bôt slnko mihotave kuká —
     <br/>
     Sťa žúžoľ čierna paripa,
     <br/>
     hej, dobre zná ver’, koho nosí;
     <br/>
     šantuje, hrivu rozsýpa,
     <br/>
     jaknáhle uzdou trhne ruka.
     <br/>
     Sťa víchor švihla z hlbín háju,
     <br/>
     plam z nozdier sála, nohy hrajú,
     <br/>
     i zatáča sa v čarný kruh,
     <br/>
     tancujúc jakby na turnaju.
     <br/>
     „Pst, Havran —“ jazdec zašvastal
     <br/>
     a komoň strmo pozastal,
     <br/>
     potrasúc hviezdnou hlavou. Druh,
     <br/>
     čo za jazdcom tým tichšie klusal,
     <br/>
     je, badať, sluhom toho tam,
     <br/>
     napodiv skvelý, vyšnôrený;
     <br/>
     na hlave kolpak, zlatý prám
     <br/>
     s chocholom, čo sa riasne kýva;
     <br/>
     mentieka priliehave splýva
     <br/>
     mu k purpurovej nohavici;
     <br/>
     vypuklou hruďou prevesený
     <br/>
     zas pás sa skvie, ním taršolka
     <br/>
     si sem-tam lengá, povoľká,
     <br/>
     a čačky iné... Jak by husár
     <br/>
     si hovie pyšno vo strmeni,
     <br/>
     pravicou v bielej rukavici,
     <br/>
     kým do perí si hrdo kúsal,
     <br/>
     fúz zakrucujúc poznovu;
     <br/>
     istotne zdal sa sebe sám.
     <br/>
     On nesie zbroj, snáď ku lovu,
     <br/>
     kôň jeho plavák, kydá peny —
     <br/>
     „He, Janči! — Kde sme? Hľaď...“ tu pýtal
     <br/>
     sa panic — Artuš Villáni,
     <br/>
     a jemným sšmihal bičíkom,
     <br/>
     že Havran hneď zas lelky chytal,
     <br/>
     rval pažiť podkov dotykom.
     <br/>
     „Pst! — Janči, planý si mi vodca“
     <br/>
     — znel ďalej oslov trhaný,
     <br/>
     tlumený predných návykom —
     <br/>
     „ba planý! V lese tolikom
     <br/>
     som posaváď nič nezočil,
     <br/>
     ni ušiaka len, sapperlot!
     <br/>
     Ach, to tu špatne sa mi vedie.
     <br/>
     Ó, Švýcar lesy! Diany
     <br/>
     kráľovskej božský chorovod! —
     <br/>
     Nu — kde sme...? Tys’ mi nádej skytal!“
     <br/>
     Ten, bodnuv koňa, priskočil
     <br/>
     a zhačkal, cúvnul jakby v gliede:
     <br/>
     „Les, prosím, milosťpána otca
     <br/>
     vždy ešte, pane, ešte vždy!
     <br/>
     Ten vrch tam, ten, hľa, od polnocia
     <br/>
     (a prstom poukázal naň),
     <br/>
     ten hranicou len; nekaždý
     <br/>
     má toľko lesín ako pán,
     <br/>
     jak osvietený — ajajaj!
     <br/>
     čo toho vôkol!“ — „Netáraj“,
     <br/>
     odsekol panic. „Hľadám zvere!“ —
     <br/>
     a zimničný bol jeho hlas.
     <br/>
     Tu sluha znovu na dotaz,
     <br/>
     na ktorý nedal odpovede,
     <br/>
     bo pán mu skočil do reči:
     <br/>
     „Musíme vyšej, milosťpane!
     <br/>
     Hej, vyšej k totej poľani,
     <br/>
     kde oné skaly visia šedé,
     <br/>
     tam srncov kŕdle rozmotané —
     <br/>
     tam skorej budú v bezpečí;
     <br/>
     tu dolu, jak by zamknul dvere:
     <br/>
     zlá hájnič, pane, oplani
     <br/>
     (tak zalíškal sa v súry čas),
     <br/>
     zlá hájnič, hniloba a kvas,
     <br/>
     tu dolu sedľač pašu žerie...“
     <br/>
     „Kto hájnikom tu?“ — „Bedák, pane,
     <br/>
     aj mamľas, kýsi Mišo Čajka.
     <br/>
     Istotne doma mädlí dlane,
     <br/>
     pod pecou háji panské stráne,
     <br/>
     darebák! — Hohó! kto tu doma?“
     <br/>
     a pouskočil na preddomia.
     <br/>
     „Ha! na potoku jeho lajka“,
     <br/>
     zavýsknul, „pláče strap a niť!
     <br/>
     Ja rád bych stiaď ju podroniť...!
     <br/>
     Ak rozkážete, priam sa stane...
     <br/>
     Tým zvlášte doomrzel pána
     <br/>
     (cieľ mala drsná jeho hana,
     <br/>
     za čosi chcel sa vypomstiť);
     <br/>
     ten okríkol ho: „Sluho, čit!“
     <br/>
     a hnevným zmŕskal po ňom okom,
     <br/>
     vraníka bodnúc opäť v skok.
     <br/>
     I skrotnul prísny na porok,
     <br/>
     fúz zvesil, a skärujúc bokom
     <br/>
     — nebodaj, bál sa štipu hada,
     <br/>
     zrel hrozivý tam biča kmit —
     <br/>
     odklusal víťaz do pozadia.
     <br/>
     <br/>
     Snáď čula pokrik i na riave,
     <br/>
     snáď s praním bola hotová —
     <br/>
     dosť na tom: Hanka vtedy práve
     <br/>
     sa objavila na briežku
     <br/>
     a v tvári celá ružová
     <br/>
     (však pracovala ukonave),
     <br/>
     dlaň pritknúc k čelu za striešku,
     <br/>
     sa k domku brala... Vzozrela.
     <br/>
     Juj! Kto to? — skoro skríkla v núdzi:
     <br/>
     dva jazdci, vojak, páni cudzí!
     <br/>
     Jak? Sen to? Dobre videla...?
     <br/>
     Ach...! Z ruky už tam pošla vaňa,
     <br/>
     pažiťou voda sšumela.
     <br/>
     Skryť chcela sa, kam? Útul zháňa;
     <br/>
     lež nikde kríčka naporúdzi.
     <br/>
     Snáď v záhradke sa učupiť,
     <br/>
     za plôtkom istá pre ňu schrana,
     <br/>
     či v rieke rybkou potopiť —
     <br/>
     no skalou k zemi primrela,
     <br/>
     hej, skalou — márny duše nuk!
     <br/>
     Tak aspoň sukňu odopäť,
     <br/>
     švik — skoro! ach, veď po kolená —
     <br/>
     Tí budú chcieť ju potupiť —
     <br/>
     Však sto by musela mať rúk,
     <br/>
     nie dve, tie klesli — biedna žena!
     <br/>
     Len kde sa vzal strach ledaký,
     <br/>
     kde pri nej takmer do umdlenia?
     <br/>
     I prečo...? Však má viery svit,
     <br/>
     je čistá, vie sa prežehnať...!
     <br/>
     — Haj, mnohé neľzä pochopiť,
     <br/>
     kýs’ duše mimovoľný chvat...
     <br/>
     Pán Artuš, vidiac rozpaky
     <br/>
     jej, usmial sa a kľučkou hravou
     <br/>
     sa prihnal: Havran zmiatal trávou,
     <br/>
     ušima strihal, točil zor.
     <br/>
     „I vidíš, Janči, jak si strašný“,
     <br/>
     — žartovný začal rozhovor,
     <br/>
     „včuľ aleže hneď tešiť začni,
     <br/>
     ti povedám; i rušaj skôr! —
     <br/>
     Hop!“ — tu mu v pamäť kýsi kmit —
     <br/>
     „Mlč! — Ty si medveď, vlčí tvor;
     <br/>
     ty hájnič iba pohaniť...
     <br/>
     Vbok! — Ale odvráť pozor lačný,
     <br/>
     ti povedám, kým vhodná chvíľa...“
     <br/>
     (I odcúval na pokyn včasný;
     <br/>
     no zrak ver’ nešiel zacloniť...)
     <br/>
     Vtom Hanka preds’ sa zrepetila,
     <br/>
     ľak stihla cele podmaniť;
     <br/>
     i vlasy ponarovnať stihla,
     <br/>
     ihlicu, čo sa z kyčky vyhla —
     <br/>
     no dlela len, sťa horská víla,
     <br/>
     keď škriatkov sieť ju otočila.
     <br/>
     Nemohla vyhnúť nikam viac —
     <br/>
     aj smiali by sa, že sa bojí,
     <br/>
     že zdivela, i preto stojí.
     <br/>
     Sklopila zraky, zahoriac;
     <br/>
     čo pivonka sa sčervenala.
     <br/>
     Hneď zásteročky chytla lem,
     <br/>
     hneď zas ho v polet popustila...
     <br/>
     <br/>
     Tu Artuš, ešte doskočiac
     <br/>
     blíž v čarnom hraní na komoni,
     <br/>
     keď zazrel, jak sa pýri, kloní:
     <br/>
     „Á, zora“, splesal, „kvietok brala!
     <br/>
     Nuž tys’ sa bola naľakala;
     <br/>
     mňa azdaj? Či ťa urečiem?
     <br/>
     Na horách bývať, a sa báť:
     <br/>
     jak čudno, smiešno! — Poď len sem,
     <br/>
     ja vedel bych ti ducha dať!
     <br/>
     Viem, hosťov málo v horskej tôni —
     <br/>
     niet ani s kým sa zhovárať;
     <br/>
     jak hlúpo sem sa zatvárať,
     <br/>
     jak škoda ťa tu v divej hore!
     <br/>
     — Pst, Havran! — Neboj! Nech ťa zriem:
     <br/>
     hľaď predsa šumným okom hore!
     <br/>
     — Jak? Chaha! Ešte ustráchaná?
     <br/>
     Tak trnúť mieniš až do rána?
     <br/>
     Neverím — ó, ja rozumiem!
     <br/>
     To fígle; znáš sa pretvárať —
     <br/>
     Tie ruže vedia byť i zvädlé,
     <br/>
     až sparno začne umárať,
     <br/>
     a rúčky súce na objem,
     <br/>
     však, švárna moja? — Rozumiem!“
     <br/>
     S tým ku nej ponahnul sa v sedle;
     <br/>
     štrng ostrôh pritom zavíril,
     <br/>
     kôň strhol sa, späl, uzdu zbrotil,
     <br/>
     no potľapkal ho, stlumil, skrotil.
     <br/>
     A zas jak démon do jej bytu
     <br/>
     sa vpil, úst žmýkal okraje
     <br/>
     a hlboko sa zapýril,
     <br/>
     a jak by hltal spore, spore —
     <br/>
     vtom pozachvel sa v dravca chvitu,
     <br/>
     pousmial, výsknul: „Ona je!“
     <br/>
     U Hanky srdnosť pobadať.
     <br/>
     Hruď dme sa ako malé more,
     <br/>
     až ťažko sa jej ovládať.
     <br/>
     I s dotazom jak: čo len chce —
     <br/>
     čo hájnickým tu dvorom hľadá?
     <br/>
     nač tieto reči blúznivé?
     <br/>
     ten smiechot, sipot jak by hada?
     <br/>
     čo nejde, kadiaľ zabočil?
     <br/>
     čo sliedi? čiže na nej hana? —
     <br/>
     tak spytujúcim, divným zorom
     <br/>
     ho spešne, trpko zmerala,
     <br/>
     a vyhybujúc v okruh dvorom,
     <br/>
     nevrlá, v dom sa zabrala.
     <br/>
     Lež vtom jej priechod zaskočil,
     <br/>
     i schachotal sa pritom znova.
     <br/>
     „Jak?“ skríkol, „ty hôr zdurná sova!
     <br/>
     He, Janči!“ — Širák potočil;
     <br/>
     pot zotrel, bolo na úpeku —
     <br/>
     „Späť! Zostaň“, kynul, „neni saňa!
     <br/>
     Ó, iné ja už stihol zdolať...
     <br/>
     Čo, pre mňa nemáš ani slova?
     <br/>
     Si srna adaj na úteku?
     <br/>
     Ba, láry-fáry — neujdeš...“
     <br/>
     Tu strhala sa, pľaskla v dlane,
     <br/>
     osrdla ani zlobný jež.
     <br/>
     „Čo chcete“, vrkla, „pánku milý?
     <br/>
     Ste veru horší od úreku!
     <br/>
     Ja že ste cestu poblúdili...
     <br/>
     Tajdite, keďže známa vám.
     <br/>
     Sedliačke nie na zabávanie;
     <br/>
     ustúpte, ach, čo práce mám!
     <br/>
     Hľa, šaty sa mi povalili —
     <br/>
     tajdite, ak nie... budem volať!“
     <br/>
     „Ech“, stočil znova koňom k prieku,
     <br/>
     „len vidz ju! Tedy predsa mluva?
     <br/>
     A badám, sa i hnevať vieš.
     <br/>
     Nu, pekne, ale hlúpa schrana:
     <br/>
     les kriky tvoje nepočúva!
     <br/>
     Nepôjdeš: šteboc-nešteboc!
     <br/>
     Máš prácu... Chceš mňa na pomoc?
     <br/>
     Hneď skočím, pôjdem, kde len chceš —
     <br/>
     ó, vďačne, vďačne do mrkania,
     <br/>
     i ďalej, ľúba — celú noc!“
     <br/>
     „Ach“, stŕpla, „pekne ďakujem;
     <br/>
     ach, vaše ruky ľutujem.
     <br/>
     Var’ háby zberať?... Božechráň!
     <br/>
     I pusťte — Vám niet konca-kraja;
     <br/>
     tentam je veru lepší pán,
     <br/>
     netrúdi, pletky nevystrája...“
     <br/>
     Komoňa reznul bičíkom —
     <br/>
     „Hoj, nie tak! — Kto tu hájnikom?
     <br/>
     Rec, nevesta si, a či panna?“
     <br/>
     Videla, že sa márne zlostí,
     <br/>
     i hútala: keď zodpovie
     <br/>
     mu všetko, jak len krotko vie,
     <br/>
     že potom tým skôr sa ho sprostí.
     <br/>
     „Tu býva, prosím pekne pána“,
     <br/>
     tak riekla, „keďže vedieť chcete:
     <br/>
     nu, hájnik Čajka, môj to muž.
     <br/>
     I choďte — domov príde v chvíli;
     <br/>
     ver’ lepšie, keď tu nebudete.“
     <br/>
     „Čo“, stiahol brvy, „ty už žena...?“
     <br/>
     I pošinul sa do strmeňa
     <br/>
     a dumal. „Ach, no — vás to mýli?“
     <br/>
     prevrkla v duši zradostená,
     <br/>
     bo bláhala si: pôjde už.
     <br/>
     „Už ženou... dlho?“ „Hen od jari!“
     <br/>
     Tu zahľadel sa do jej tvári
     <br/>
     a opäť zašiel k mysle radám;
     <br/>
     kôň jastril, hrabčil nešeredno.
     <br/>
     „Nuž ženou“, hmkal, „a tak mladá? —
     <br/>
     I rada muža?“ — „Veru hádam!“
     <br/>
     Zas hútal; ale krátka rada,
     <br/>
     prehodil skoro: „Všetko jedno! —
     <br/>
     Ó, driečne...! A jak sa vám darí?
     <br/>
     Ste spokojní, i v pohodlí...?
     <br/>
     Či máte dostač vôkol seba...?
     <br/>
     Niet medzi vami nezhody,
     <br/>
     vždy ešte ste sa dohodli?“
     <br/>
     Zľakla sa slov tých lahody;
     <br/>
     no dotvrdila pritom v duši:
     <br/>
     hľa, on je predsa nie tak zlý;
     <br/>
     i odvetila, jak sa sluší,
     <br/>
     úprimne, milo, prívetive:
     <br/>
     „Ďakujem, že tak milostive —
     <br/>
     chváľ-bohu, máme, čo nám treba,
     <br/>
     a iné — žena odmodlí...“
     <br/>
     „Bo vedz“, vtom skočil jej do reči,
     <br/>
     jak koho páli záujem,
     <br/>
     „ja vstave som i pomáhať,
     <br/>
     akže by v niečom nedostatky —
     <br/>
     i odpomôžem milerád...“
     <br/>
     To duši jej sa zjavne prieči;
     <br/>
     vykríkla: „Môj ty bože sladký!
     <br/>
     Ach, pane, vy ste jeden z ľudí...
     <br/>
     Nie, nie, my máme zdravé údy —
     <br/>
     za všetko navždy ďakujem;
     <br/>
     ach, choďte, iných v potrebe...’
     <br/>
     „Už zas...? Ni nedáš kvapku vody?
     <br/>
     Mám smädom zhynúť pri tebe!?“ —
     <br/>
     Jak srnka uskočila vbok
     <br/>
     a stínom mykla hore schody.
     <br/>
     Vyniesla kvetný krčiažťok
     <br/>
     už plný rezkej spod Sihľavy
     <br/>
     (tam prameň len tak blboce;
     <br/>
     prez zimu nikdy nezamŕza,
     <br/>
     i odvracia vraj nemoce,
     <br/>
     jak povesť o tom zdávna vraví),
     <br/>
     vyniesla, a jak zbehla dol’
     <br/>
     (nejedna frskla z neho slza),
     <br/>
     i takoj podala ho pánu.
     <br/>
     Pil-nepil; možno, iba zrok,
     <br/>
     snáď, aby tým si vymohol
     <br/>
     na čase, strvať ešte kus tam —
     <br/>
     no toľko stojí: džbánok vzal
     <br/>
     a hneď i podniesol si k ústam,
     <br/>
     i pil, či aspoň piť sa zdal,
     <br/>
     zrak medzitým svoj uprúc na ňu,
     <br/>
     len na ňu stĺpkom, zmeravele,
     <br/>
     Vlas vánkom zihral v jeho čele;
     <br/>
     líc avšak nehybnou je pleť,
     <br/>
     fúz síce tienky po nej stelie,
     <br/>
     no že by sa hli, nevidieť;
     <br/>
     ni známky tam o polykaniu...
     <br/>
     Kým pil, či aspoň piť sa zdal,
     <br/>
     Čajková trpezlive stála;
     <br/>
     poblízku drobný králičok:
     <br/>
     tým bielou nôžkou zhybovala.
     <br/>
     Zrak k jazdcu ni raz nepozdvihla.
     <br/>
     Nač? Iste hroznú žížeň má,
     <br/>
     nie div, tak v lete na úpeku,
     <br/>
     a kto zná, koľký prehnal bok
     <br/>
     hôr — i nech si tam pochutná,
     <br/>
     jak ľudia istia, bez úreku.
     <br/>
     Len keď už drahná doba švihla,
     <br/>
     a predsa nenavracal džbán,
     <br/>
     jej vrtlo v hlave v galamuty,
     <br/>
     i pomyslela: „Smiešny pán!
     <br/>
     Či chlípať mieni celý rok?
     <br/>
     Chce, bych tu daromnikovala —
     <br/>
     ach, pliaga, už až do poroby!“
     <br/>
     Veď nevidela, nebadala:
     <br/>
     či pije a či čo tam robí,
     <br/>
     so zrakom dlela sklopeným —
     <br/>
     A on pil-nepil medzitým;
     <br/>
     nu, v mysli iné drážil chuti.
     <br/>
     „Ďakujem!“ zvolal konečne,
     <br/>
     „ďakujem, žes’ ma občerstvila!
     <br/>
     Tvoj džbánok skoro so mnou zlipol,
     <br/>
     snáď vnady si doň nadrobila —“
     <br/>
     i podával ho všetečne.
     <br/>
     Jak čiahla, vtom ju v líce štipol —
     <br/>
     „Ba vnady,“ dodal, „prisámboh!“
     <br/>
     Ucúvla chvatom, s hrôzou: „Och!
     <br/>
     To nejde,“ hlesla, „ja mám muža!“
     <br/>
     a zlobným mrskla pozorom.
     <br/>
     „A predsa ešte ako ruža!“
     <br/>
     on zjasal k tomu odporom
     <br/>
     a zachechtal sa, bodnul koňa,
     <br/>
     i hupnul priečky — Tu v krik ona,
     <br/>
     že len tak okolite znelo:
     <br/>
     „Mne pokoj dajte sväto-sväte!
     <br/>
     Ja nie som žiadna pobehlica;
     <br/>
     mňa netknite sa — lebo ver’,
     <br/>
     až muž môj príde navečer,
     <br/>
     ten...! Vy sa tomu vysmievate?
     <br/>
     No, počkajte si, aký hrom —“
     <br/>
     a vzteklila sa ani ľvica.
     <br/>
     I Jančiho to domrzelo;
     <br/>
     keď nevoľno mu pristúpiť,
     <br/>
     nuž aspoň zmrmlal: „Jašterica!“
     <br/>
     Pán Artuš smial sa tomu len,
     <br/>
     smial chutne, časom pomnul čelo,
     <br/>
     pokrútil fúzkom počerným,
     <br/>
     udidlom spružil nádherným —
     <br/>
     a mľasknul; inu, znateľ žien...
     <br/>
     Nemohol by ju potupiť;
     <br/>
     ba jaksi ho to dráži, teší —
     <br/>
     kým ona zúri, hrozí, hreší —
     <br/>
     „Nu, pôjdeme,“ vetil napokon,
     <br/>
     „už pôjdem, neboj, nemaj strach;
     <br/>
     lež jedno je, čo mýli, mätie
     <br/>
     ma... (jeho hlas sa tupo znížil
     <br/>
     a z pŕs sa vydral sťaby ston)
     <br/>
     ty hneváš sa! I ťažko mi,
     <br/>
     i bude, keď mi na um zíde;
     <br/>
     a ja ti predsa neublížil,
     <br/>
     nie! — Prečo teda hnev tvoj...?“ „Ach,
     <br/>
     vy iste o to málo dbáte,
     <br/>
     ba pranič...“ riekla ticho, kľudne;
     <br/>
     reč jeho znela jej tak čudne,
     <br/>
     tak trpko; čosi v svedomí
     <br/>
     ju bodlo, vari oželela —
     <br/>
     Veď stála jak by ku ostyde,
     <br/>
     čo počať, ani nevedela;
     <br/>
     prst darmo na rtoch pobyt hľadal,
     <br/>
     i kvietka pošiel rozvitok —
     <br/>
     Pán Artuš zvláštny pôžitok
     <br/>
     mal pritom, šťastný skoro zbadal:
     <br/>
     jak žihol pal ju výčitok,
     <br/>
     v kých nesnádzach sa zanáša,
     <br/>
     jak vzchopila sa, zmiatla celá;
     <br/>
     i zvolal: „Ako? — Hneváš sa
     <br/>
     vždy ešte...?“ Sladla jeho reč.
     <br/>
     „Ach“, vzdychla, „čo mi z toho príde?
     <br/>
     Nie...! Len už choďte čím skôr preč.“
     <br/>
     „Ha!“ splesal, zháčiac komoňa,
     <br/>
     čo opäť skoknul v nepokoji,
     <br/>
     v cval ďalší chtivý, hotový;
     <br/>
     „s tým tedy vec sa pokoná,
     <br/>
     priatelia zostaneme svoji!
     <br/>
     Lež, drahá, kde znak na zmierenie?
     <br/>
     V čom dôkaz, ktorý stvrdí hneď...?
     <br/>
     Bo slovo, nahliadneš, je vetrík,
     <br/>
     vzdych: priam ho chvíľka uloví;
     <br/>
     šum: potok tentam hneď ho zhltí...
     <br/>
     V záhradke tvojej mnohý kvet;
     <br/>
     čo myslíš?“ — „Ejha, číry nechtík
     <br/>
     to tam...“ „Tvoj nechtík ružový!?“
     <br/>
     „Nie, pánku, kvet to mrzký, žltý...!“
     <br/>
     „Hoc — no dáš z neho na znamenie,
     <br/>
     že pominul huky-fuky?
     <br/>
     Dáš? A hneď odberiem sa stiaď...“
     <br/>
     „Ó, môžete si natrhať!
     <br/>
     Ďaleko naše kostoly...“
     <br/>
     „Hja, ale ja chcem z tvojej ruky!
     <br/>
     Čo?“ — „Dobre, nech vám po vôli —
     <br/>
     lež potom choďte v božom mene!
     <br/>
     Pôjdete?“ — „Áno, iste už...“
     <br/>
     Šla. Krátke mrklo okamženie;
     <br/>
     zvrzali po dva razy vrátka —
     <br/>
     i prišla v náhlivosti späť,
     <br/>
     a zlatý kvietok podáva.
     <br/>
     „Ďakujem, žes’ tak láskavá“,
     <br/>
     privetil vľúdne, berúc kvet;
     <br/>
     a strkal si ho do kabátka.
     <br/>
     Kým strkal, dodal: „A tvoj muž
     <br/>
     kde predsa blúdi, v ktorej stráni? —
     <br/>
     Je dobrý hájnik, ako čujem,
     <br/>
     i strelec: takých rád, hľa, mám...“
     <br/>
     „Ja sama neviem, kde je tam.
     <br/>
     Kdes’ ďaleko vraj pri stínaní —
     <br/>
     Ach, mnoho ustáva sa ver’;
     <br/>
     lež darmo žehrem, zabraňujem...“
     <br/>
     „I ak ho predsa postretám,
     <br/>
     čo odkážeš mu? Poviem rád.“
     <br/>
     Riecť chcela, zajakla sa ale —
     <br/>
     veď nikdy pán tak láskavý:
     <br/>
     na všetko vie sa dozvedať,
     <br/>
     i o jej stojí pozdravy!
     <br/>
     Má? Nemá...? Že však čakal stále,
     <br/>
     nuž rozhodla sa dorieknuť:
     <br/>
     „Keď chcete... nono, nastokrát
     <br/>
     ho pozdravujem, pozdravujem!
     <br/>
     Tak mnoho ustáva sa ver’,
     <br/>
     ach, mnoho na svojej má hlave:
     <br/>
     tí druhí ani palcom hnúť —
     <br/>
     I to mu tedy odkazujem:
     <br/>
     nech šanuje sa, dbá o zdravie;
     <br/>
     nech, povedzte mu, sem a tam
     <br/>
     nehoní, ako — ako zver,
     <br/>
     hoc naskrz neprimeriavam —
     <br/>
     A nezmeškajte podotknúť:
     <br/>
     by prišiel ešte podvečer!“
     <br/>
     Pán Artuš vyčul usmievave.
     <br/>
     S tým kývnul: „Dobre, stane sa!“
     <br/>
     Kôň zaržal, trysknul dupotave.
     <br/>
     Privolal ešte: „Zdravá buď!“
     <br/>
     a oba vtrhli do lesa
     <br/>
     vtom oba jazdci jakby víchor...
     <br/>
     <br/>
     Keď cvalot paríp trocha stíchol
     <br/>
     pod zrázom v temných smrečinách,
     <br/>
     tu Artuš, jak by povydýchol,
     <br/>
     sa prebral z dosavádnych dúm,
     <br/>
     prehodil mimovoľne: „Bah!
     <br/>
     Čo po tom...? Hatí nepoznám! —
     <br/>
     Veď predsa šukal som a hľadal,
     <br/>
     odkedy zočil som ju tam:
     <br/>
     a teraz by som ledač zadal?
     <br/>
     Bah!“ mľasknul. „Život vína šum...
     <br/>
     Hé, Janči,“ kríkol, „čuješ! Kde si?
     <br/>
     Mne práve prišlo na rozum:
     <br/>
     že tuhľa predsa jesto zver!
     <br/>
     Nie?“ — „Áno, pane, jesto ver’!“
     <br/>
     „Čo alpské, apenínske lesy!?
     <br/>
     To maľba-šaľba, cudzí dym!
     <br/>
     Tu rozkoš honby, sladkosť jadra!“
     <br/>
     „Uverím, pane, uverím!“
     <br/>
     „Mlč! hlupák — nevolám viac: kde si? —
     <br/>
     Ó, nôžka, rúčka, líčko, ňadrá...!“
     <br/>
     „No chválaž’ bohu za slobodu!“
     <br/>
     Tak vzdychla Hanka v totej chvíli,
     <br/>
     keď jazdci v les sa zatratili,
     <br/>
     že po nich ani znamenia.
     <br/>
     Krčiažok zdvihla z podstenia,
     <br/>
     i takoj povyliala vodu
     <br/>
     do kvapky z neho pažiti
     <br/>
     po dvornej: nech sa ocíti,
     <br/>
     vraj, keďže ju tak podlávili.
     <br/>
     Lež jak sa škubla zdesená!
     <br/>
     Sťa hada — tak sa razom zľakla,
     <br/>
     s výkrikom odskočila vbok:
     <br/>
     drn, kade sšumel vody tok,
     <br/>
     peniažky žltnul pokrytý...
     <br/>
     „Hach, čo to!?“ ledvaž’ povyjakla.
     <br/>
     „I čo to zase znamená!?
     <br/>
     Čo s tým chce hosť ten ledajaký?“
     <br/>
     meravo vyvalila zraky —
     <br/>
     „Nač? Komu on to všetko platí?
     <br/>
     Jej? — Lež zač taká odmena?
     <br/>
     Žart niaky a či podchytok?“ —
     <br/>
     Sto úzkostí sa na ňu valí!
     <br/>
     Sto skalísk k hlave sa jej chýli
     <br/>
     a hrozí zmyslov zdrtením!
     <br/>
     Dúfala, že sa azdaj vráti
     <br/>
     a nájde, čo tak ľahko tratí,
     <br/>
     i vezme spiatky v úžitok;
     <br/>
     no darmo hľadí na úvaly,
     <br/>
     tie skoro v stín ho zahrabali —
     <br/>
     on pošiel! — Beda! Čože s tým
     <br/>
     si počne, s oným, ledačím,
     <br/>
     čo? Kto jej rady dodá v chvíli? —
     <br/>
     Sťa v búri už-už mrúca fakľa:
     <br/>
     tak stojí, v duši plná múk,
     <br/>
     necítiac zalomených rúk,
     <br/>
     sĺz, sinú čo tvár zarosili...
     <br/>
     „Ach,“ šepla, ľavý tisnúc bok,
     <br/>
     „ach, Matko božia, ty daj sily...!“
     <br/>
     A vskutku: blesnul rozsudok.
     <br/>
     „Hoj, pánku,“ výskla, „chyba, chyba!
     <br/>
     Ja hájničkou som iba, iba,
     <br/>
     no (srdne ronila sa v hruď),
     <br/>
     no zle ste predsa natrafili,
     <br/>
     zle veru, roztomilý zmok!
     <br/>
     Čajkova žena neni ryba —
     <br/>
     Oj, hanba... avšak boh vás súď!“
     <br/>
     I neradno bár zla sa tknúť,
     <br/>
     bár práca nado všetky ťažká,
     <br/>
     preds’ premohla sa, zohla, kľakla,
     <br/>
     a čoho sa tak prvej ľakla,
     <br/>
     už zbiera, zmetá — do krčiažka.
     <br/>
     Keď pozbierala, ešte sepla,
     <br/>
     utrela ruky, ak by čar —
     <br/>
     S tým beží, beží ku ručaju,
     <br/>
     i skaliská kde vyčnievajú,
     <br/>
     kde neprestajný prúdov var,
     <br/>
     tam do kotliny všetko trepla.
     <br/>
     Vzdor hluku riavy bolo čuť:
     <br/>
     „Tu, diable, máš svoj všetek dar!“ —
     <br/>
     S tým búrka prešla. Skoro vera!
     <br/>
     Už v práci je zas, šaty zberá...
     <br/>
     <br/>
     K večeru na prah vysadla.
     <br/>
     Pravicou podoprúc si briadku,
     <br/>
     do broniaceho hľadí šera:
     <br/>
     až celá v mysliach zapadla
     <br/>
     v akomsi duše neporiadku.
     <br/>
     Var’ smúti — za čím? Za krčahom,
     <br/>
     či zlatým jeho za obsahom...?
     <br/>
     <br/>
     Mrak čierno snul sa vôkol stromov;
     <br/>
     i hviezdka žmurkla na sklepení —
     <br/>
     keď Michal navrátil sa domov.
     <br/>
     Bol ale hodne unavený.
     <br/>
     Nečudo: predsa nejeden
     <br/>
     laz prešiel, prťami to práca —
     <br/>
     a pri rubačoch celý deň;
     <br/>
     nu, človek sa ver’ utrmáca.
     <br/>
     Tým sladší potom nočný sen;
     <br/>
     ten všetky trudy povypláca;
     <br/>
     sme sťaby znovunarodení...
     <br/>
     Len vnišiel do pitvorca dnu,
     <br/>
     z kuchynky oviala ho vôňa;
     <br/>
     ženuška chystá večeru,
     <br/>
     pravdaže: vie, čo treba, ona,
     <br/>
     keď muž sa vráti pozde z hôr!
     <br/>
     Vykukla, počujúc ho skladať —
     <br/>
     „Len toľko,“ riekla, „že som hľadať
     <br/>
     ťa nepošla... čo nejdeš skôr?
     <br/>
     Ba ty bys’ tam i ponocoval,
     <br/>
     hej, ponocoval, tak to badať —“
     <br/>
     a žiarny zdvihla obličaj,
     <br/>
     pooprúc k dvier sa obrubisku.
     <br/>
     Keď ale ani netúrnul,
     <br/>
     len usadil sa na schodisku
     <br/>
     u pôjda, jak to obyčaj
     <br/>
     mal, večeru kým pripravila,
     <br/>
     a širák k tylu posunul —
     <br/>
     nemohla preniesť, že tak čuší:
     <br/>
     „Jak viedlo sa ti?“ doložila.
     <br/>
     „Nu — dobre,“ ceknul, odfukoval
     <br/>
     a čelo stieral rukávom.
     <br/>
     „Nuž — a ty si sa vybázlila?
     <br/>
     Hľa, vidíš, aký krásny deň —
     <br/>
     ba úpek, sťa by čelom koval;
     <br/>
     ver’ horel ešte i ten moch,
     <br/>
     nestačil ani hory tieň,
     <br/>
     kdekoľvek ako na pecisku —
     <br/>
     No, nepovedal pravdu som...?“
     <br/>
     „A videl si dvoch na koňoch?“
     <br/>
     skočila do reči mu hrave.
     <br/>
     I pozrel na ňu vyzvedave:
     <br/>
     „Hej, videl — stáli nad stavom.
     <br/>
     Nuž...?“ Vtom však uhla do kuchyne,
     <br/>
     bo skypelo čos’ na ohnisku.
     <br/>
     On vytiahol sa, ako sluší —
     <br/>
     vstal, zabočil zrovna do izby,
     <br/>
     kde kahanček už svietkal sine.
     <br/>
     Po večeri, keď brala riad
     <br/>
     — on práve kládol do pípky,
     <br/>
     i pripálil, by tlelo všadeľ —
     <br/>
     zas začala sa spytovať:
     <br/>
     „A nevieš, kto tí dvaja boli...?“
     <br/>
     Hlas jej znel v kejsi vo svevoli,
     <br/>
     až nemilo sa týkal uší —
     <br/>
     No Michal sťa by neslúchal;
     <br/>
     len trnul sebou, skúril... Šla;
     <br/>
     bo že mu nejde na vtipky,
     <br/>
     i že sa zmŕštil, zazrela.
     <br/>
     Len pukal, časom odkašlal,
     <br/>
     žval čútor a — do svetla hľadel...
     <br/>
    </p>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="viii">
       </a>
       VIII
      </h2>
     </div>
    </div>
   </div>
   <div class="literallayout">
    <p>
     <br/>
     Čas beží ako horský prúd:
     <br/>
     tak bystro, svižko, neustále.
     <br/>
     Udalosť kde-tu, jak na skale
     <br/>
     by trknul, zdá sa podržať
     <br/>
     chod jeho, silu zvrátiť vĺn,
     <br/>
     vo výmoľ ho jať, do krútňavy —
     <br/>
     lež verte mi: to liché zdanie!
     <br/>
     On zastihne sa vyhatať!
     <br/>
     Jaknáhle vôlička mu vzplanie,
     <br/>
     vyborí žalár, stuhy pút
     <br/>
     — či z železa sú a či z ruží —
     <br/>
     tak prerve, márnu čo by niť;
     <br/>
     prekážok spupné zborí stavy:
     <br/>
     len ďaky nech mu bleskne spln,
     <br/>
     nech zajagá sa jeho svit,
     <br/>
     za prívalom nech pozatúži!
     <br/>
     A keď sa vzmuží, keď sa vzpruží,
     <br/>
     až praskla pramizerná hať:
     <br/>
     tu potom len tým prudší spád —
     <br/>
     do milión spräží vlny združí
     <br/>
     a v Niagary prejde rut;
     <br/>
     tým plnšími sa zájme splavy,
     <br/>
     nik — nič ho viacej nepristaví...
     <br/>
     Sám zvíri víry: do krútňavy
     <br/>
     pochytí vetchý ľudstva čln,
     <br/>
     i započne ním pometať,
     <br/>
     vzdor kriku pyšných jeho synov
     <br/>
     pometať jakby so škrupinou,
     <br/>
     že nezbýva len zahynúť,
     <br/>
     dnu pohrobiť sa v bezdno vĺn...
     <br/>
     No nieto správy, nieto hlavy,
     <br/>
     niet viery, ktorá uspeje
     <br/>
     včas ulapiť sa spásy vesla;
     <br/>
     niet hviezdy, ponadšenia hesla;
     <br/>
     niet ani kotvy nádeje:
     <br/>
     tá dávno v temnej hĺbke leží,
     <br/>
     a veslo sem-tam zlomeninou —
     <br/>
     Duch-génij zostal na pobreží;
     <br/>
     nepozvali ho, nepozvali,
     <br/>
     ba odstrčili, zapredali:
     <br/>
     sám pláva smutný cestou inou...
     <br/>
     I kolocú sa v smrti stínu
     <br/>
     tí, čo vraj hlbeň premerali,
     <br/>
     čo nazreli sa v mora dno
     <br/>
     a nad ním hviezdy počítali:
     <br/>
     tí slávni, vzatí na slovo,
     <br/>
     tí — stĺpy, viechy, rázsochy —
     <br/>
     čo delili ho v epochy,
     <br/>
     čo zmysleli si, že nie on,
     <br/>
     lež oni tlčú jemu v zvon,
     <br/>
     by, jak chcú, rušal na hodinu,
     <br/>
     im zrkadlom bol, trúbou chvály,
     <br/>
     im ozvenu pel v diaľnej diali,
     <br/>
     tí... ajhľa, v prvej chvíľke hynú!
     <br/>
     <br/>
     Že zastavil sa, že by stál
     <br/>
     jak zvírený tok...? Iba zdanie!
     <br/>
     On šumí ďalej, mizne v diaľ:
     <br/>
     čas... Darmo staviaš, kľúčiš dlane,
     <br/>
     by nepredral sa, netrhal:
     <br/>
     neodoláš mu, šumné dieťa,
     <br/>
     nie, hoc i slzou oči svietia.
     <br/>
     Nezadrží ho zeleň stráne,
     <br/>
     nie kvetín vôkol milota,
     <br/>
     nie jelšín vábne kyvotanie,
     <br/>
     ni slávik, čo v nich klokotá;
     <br/>
     nie, čo mu sadli na brežinu,
     <br/>
     rôj bucliat smavých, rusovlasých,
     <br/>
     nie šanty trávnic milohlasých —
     <br/>
     Naopak: ony za ním letia,
     <br/>
     jak obrazy ho zamieňal,
     <br/>
     jak fátle keby vánok bral;
     <br/>
     hej, samy letia za ním, hynú...
     <br/>
     Hja: deti ktoré odchoval.
     <br/>
     Čas plynie ako horský tok,
     <br/>
     či zrána, či pod klenbou noci,
     <br/>
     či v búri a či v lahody
     <br/>
     tíšine, vovždy tenže krok,
     <br/>
     krok istý, pádny, neomylný.
     <br/>
     Nepočuješ ho, preds’ je silný
     <br/>
     v šľapajach svojich jakby hrom,
     <br/>
     nečuješ, a on kýva v moci
     <br/>
     preds’ žitia tvojho príkrovom;
     <br/>
     no krídel jeho rozvitok,
     <br/>
     jak z vrchu zletel budúcnosti
     <br/>
     čo večne bludný, ťažný vták,
     <br/>
     ten zazrieť môžeš, áno, áno!
     <br/>
     To on, čo v zárne tvoje ráno
     <br/>
     vše večera stín zahodí,
     <br/>
     stín švihotavých perutí,
     <br/>
     kým nesie v kraj sa minulosti;
     <br/>
     on, čo už schválil úst ti vravu,
     <br/>
     než vyznel si ju ako-tak,
     <br/>
     čo šat ti rusá, belie hlavu;
     <br/>
     on, čo sa tukom tvojím hostí,
     <br/>
     čo fakľu v prach ti privodí;
     <br/>
     on v slnca dennom hasnutí,
     <br/>
     on, ktorým spŕcha poľný mak...!
     <br/>
     Nedávno kvitli jahody,
     <br/>
     nedávno tamhor’ v rúbanisku,
     <br/>
     že plávalo jak v mlieka brode,
     <br/>
     sihôtka ledalen na pnisku.
     <br/>
     Tu náhle zrudlo bielo more,
     <br/>
     krvavý zrudlo na šarlát:
     <br/>
     lež že tak zrudlo rýchlo, skore,
     <br/>
     ni nad tým niet čo banovať.
     <br/>
     (Ó, to je krásne, tešné more!)
     <br/>
     Skôr príčinou je banovania,
     <br/>
     skôr horko-ťažko ľutovať,
     <br/>
     ba áno, to tá zrejmá rana:
     <br/>
     že dnes už i po tomto brode
     <br/>
     je veta, stiekol starý laz,
     <br/>
     po kvete — v tom i po úrode!
     <br/>
     No nič to: tu zas malín čas!
     <br/>
     Za tými dôjdu černice,
     <br/>
     za černicami čučoriedky
     <br/>
     a s korčubkami na ne dietky —
     <br/>
     čím diaľ, tým tmavší na líce
     <br/>
     plam, v líce dobrej zeme-matky...
     <br/>
     Ó, čas vie, hľa, i barvám velieť!
     <br/>
     S tým obráti sa kolo spiatky:
     <br/>
     tvár zeme zas sa začne belieť,
     <br/>
     až skvitne, zapáli sa zas
     <br/>
     a — sčernie, zhasne...
     <br/>
     <br/>
     Malín čas!
     <br/>
     Tu malín čarné usmievanie!
     <br/>
     Čo nohy mladé — všetko na ne!
     <br/>
     Po rúbanisku zvonný jas,
     <br/>
     ples, žvavot, zmaľované dlane
     <br/>
     i duše, duše rajskou rosou...
     <br/>
     To bŕdne, hmýri nôžkou bosou
     <br/>
     z kra do kra; ten sa takoj schýli
     <br/>
     sám svojou ťarchou. Bože milý,
     <br/>
     čo na ňom tvojho požehnania!
     <br/>
     Sirôtka ani nevie v chvíli,
     <br/>
     kam prvej čiahnuť do zbierania.
     <br/>
     Veď celé kystky, kytky, kôpky
     <br/>
     po snetiach visia, páč len, páč!
     <br/>
     I predstihujú chvatom, zobky
     <br/>
     sa ako vrabacia by vtač...
     <br/>
     A jak sa hrnky, dbanky plnia,
     <br/>
     medzitým sa i ňadrá zvlnia
     <br/>
     k jagavej, vonnej ku piesni
     <br/>
     a k iskrennému výsknutiu,
     <br/>
     a chorál v čarnom vinutiu
     <br/>
     jak nebožiec sa nesie k bralu:
     <br/>
     tam rovno v srdce bodne skalu,
     <br/>
     že zhúka i tá cituplná.
     <br/>
     Tak platí ľud ten čudesný:
     <br/>
     keď berie, navzájom i dáva,
     <br/>
     zadarmo neprijíma dar;
     <br/>
     jak vtáča tichý za konár,
     <br/>
     kde spočinula jeho hlava,
     <br/>
     za zrnce, ktoré zoblo v poli,
     <br/>
     i on vše vďakou zašveholí,
     <br/>
     dá peniaz duše čudesný:
     <br/>
     za malinôčku po piesni!
     <br/>
    </p>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="maliniarky">
       </a>
       Maliniarky
      </h2>
     </div>
    </div>
   </div>
   <div class="literallayout">
    <p>
     <br/>
     <span class="emphasis">
      <em>
       Chór
      </em>
     </span>
     <br/>
     <br/>
     Keď stínali horu chlapci Valihoru,
     <br/>
     bláhali si časte: Už viac nenarastie.
     <br/>
     <br/>
     Jeden zdupkal vedľa: Kopŕcaj sa, jedľa!
     <br/>
     Druhý plecom k prieku: Ustúp z cesty, smreku!
     <br/>
     <br/>
     Tretí popľul dlane: Ba ťa i s koreňom —
     <br/>
     Štvrtý práchno pritlel: Ja hneď i plameňom —
     <br/>
     <br/>
     Piaty gamby odul a zatriasol šticou:
     <br/>
     Nože, vaľ sa, lebo fúknem — povíchricou!
     <br/>
     <br/>
     Šiesty: Hohou! Hohó! Bolo to tam toho!
     <br/>
     Na mňa hľaďte, na mňa: hneď vyleziem na pňa!
     <br/>
     <br/>
     Siedmy len že rubnul, takoj sa i uhnul:
     <br/>
     Varuj, skoku priber, privalí ťa — íver!
     <br/>
     <br/>
     Ôsmeho odbili: Čo nám z teba, vdovca?
     <br/>
     Hybaj, iď si dlubať tamok do jalovca! —
     <br/>
     <br/>
     Tak rúbali horu chlapci Valihoru,
     <br/>
     dušali sa časte, že viac nenarastie.
     <br/>
     <br/>
     Horký nenarástol! — Eha, za proroci!
     <br/>
     Na dni ju zoťali, vyhučala v noci!
     <br/>
     <br/>
     Šibla ako z vody — Len, len vetrík zduje:
     <br/>
     už sa zelenými pradenami snuje.
     <br/>
     <br/>
     Čo jeden peň, to kmeň hybký, konáristý;
     <br/>
     namiesto čečiny zúbkaté má listy;
     <br/>
     <br/>
     namiesto živice krôpka tu-tam zlatá,
     <br/>
     miesto šúľkov pekné sladké bomboľatá...
     <br/>
     <br/>
     Chlapci Valihoru, proroci do misy,
     <br/>
     veru sa vám každá dievka vysmiať musí!
     <br/>
     <br/>
     Chlapci Valihoru, hneď sa practe dolu!
     <br/>
     To je paša naša, vy si žujte smolu!
     <br/>
     <br/>
     *
     <br/>
     <br/>
     Podaj mi, vetríčku, čo visí na kríčku:
     <br/>
     nech si ho odnesiem v červenom ručníčku.
     <br/>
     <br/>
     Keď podáš, dobre máš; odmením ti službu:
     <br/>
     budem sa vydávať, pozvem ťa za družbu.
     <br/>
     <br/>
     S venčekom mladuchy budeš sa zabávať,
     <br/>
     alebo na márach plachtičkou pohrávať...
     <br/>
     <br/>
     *
     <br/>
     <br/>
     Oj, ten pánbožko náš ver’ je samá láska:
     <br/>
     navešel v konárky, nastýbal do kláska.
     <br/>
     <br/>
     Ani rúbanisko neobišiel okom;
     <br/>
     videl, i uzavrel v súde prevysokom:
     <br/>
     <br/>
     Zasejem ho znova, požehnám chudobe,
     <br/>
     príde hladná, príde; nechže si pozobe!
     <br/>
     <br/>
     Tak súdil, tak žehnal pánbožko náš z neba...
     <br/>
     Hopsa, nôžky! — Rúčky, naráňajte chleba!
     <br/>
     <br/>
     <span class="emphasis">
      <em>
       Prvá
      </em>
     </span>
     <br/>
     <br/>
     Malina, malina, sladká si —
     <br/>
     Dievčina, dievčina, švárna si!
     <br/>
     Malina, malina, podaj sa —
     <br/>
     Dievčina, dievčina, nedaj sa!
     <br/>
     Ihuhú!
     <br/>
     <br/>
     <span class="emphasis">
      <em>
       Druhá
      </em>
     </span>
     <br/>
     <br/>
     Oberajte, prstočky, každý nech z vás ďubká:
     <br/>
     nakŕmim si, nakŕmim na večer holúbka!
     <br/>
     <br/>
     Mesiačik sám nad lipkou, my pod lipkou spolu.
     <br/>
     Zakaždým mu privolám: hoľúš, hoľúš, hoľú!
     <br/>
     <br/>
     I roztvorí pyštíček ako púček z ruže,
     <br/>
     a bude mi hrkútať — Verím, že neluže!
     <br/>
     <br/>
     Hr-hrk, hrkút-hrkútik: hneď vzdychne, hneď riekne;
     <br/>
     krídelkom ma pohladí, i poláska pekne.
     <br/>
     <br/>
     I jak pyštek otvorí a zanôtka slovo:
     <br/>
     zakaždým mu zobnúť dám — zrnko malinovô.
     <br/>
     <br/>
     <span class="emphasis">
      <em>
       Tretia
      </em>
     </span>
     <br/>
     <br/>
     Včera som sa nahnevala,
     <br/>
     šuhajko, na teba,
     <br/>
     ej, veru nahnevala!
     <br/>
     Sľúbil si sa, a neprišiel.
     <br/>
     Čože si to zase zmyslel?
     <br/>
     A ja ťa čakala,
     <br/>
     čakala, žiadala:
     <br/>
     ej, sťa ten kúštik chleba!
     <br/>
     <br/>
     Všakove som pomýšľala,
     <br/>
     čo sa ti mohlo stať,
     <br/>
     ej, veru rozmýšľala!
     <br/>
     Ak si kvietok, že si zvädol;
     <br/>
     vtáčik ak: žes’ inam sadol —
     <br/>
     Srdce mi kálalo,
     <br/>
     dušu mi páralo,
     <br/>
     ej, nedalo mi zaspať!
     <br/>
     <br/>
     Včera som sa nahnevala;
     <br/>
     Dnes už mám vôličku,
     <br/>
     ej, ňou mi hučia bralá!
     <br/>
     Môj milý mi to odkázal:
     <br/>
     na dni kosil, v noci viazal...
     <br/>
     Odkázal svitajúc,
     <br/>
     do okna kukajúc,
     <br/>
     ej, skrze zoreničku!
     <br/>
     <br/>
     <span class="emphasis">
      <em>
       Štvrtá
      </em>
     </span>
     <br/>
     <br/>
     Daj ma, mamko, daj ma šuhajovi:
     <br/>
     švárny je jak stromec javorový,
     <br/>
     ako javor na dúbrave;
     <br/>
     slniečko ho zláti.
     <br/>
     Daj ma jemu skoro, náhlo!
     <br/>
     Sto citov sa vo mne spriahlo,
     <br/>
     spriahlo, ťahá nedočkave —
     <br/>
     srdiečko mi schváli.
     <br/>
     Daj ma, mamko, daj ma šuhajovi:
     <br/>
     milý je jak kvietok fialkový,
     <br/>
     fialkový v tichej noci;
     <br/>
     mesiačik naň svieti.
     <br/>
     Daj ma jemu skoro, náhlo!
     <br/>
     Tisíc túh sa vo mne spriahlo,
     <br/>
     spriahlo, berú — niet pomoci:
     <br/>
     duša s nimi letí...
     <br/>
     <br/>
     <span class="emphasis">
      <em>
       Piata
      </em>
     </span>
     <br/>
     <br/>
     Sokolíčku, sokol,
     <br/>
     otáčaj sa vôkol,
     <br/>
     ako sokol poriadny.
     <br/>
     A keď sa nakrútiš,
     <br/>
     hlavičku pomútiš:
     <br/>
     v náručie mi upadni.
     <br/>
     <br/>
     Počul volať sokol:
     <br/>
     začal krúžiť vôkol,
     <br/>
     krúžil dlho — ale bôľ!
     <br/>
     Bo keď sa nakrútil,
     <br/>
     hlavičku pomútil:
     <br/>
     u susedov zapadol.
     <br/>
     <br/>
     <span class="emphasis">
      <em>
       Šiesta
      </em>
     </span>
     <br/>
     <br/>
     Bodaj bych o tebe, bodaj
     <br/>
     nikdy bola neslýchala!
     <br/>
     Ty vraj srdce si mi podal —
     <br/>
     a čo bolo? — Bola skala.
     <br/>
     Bodaj! Bodaj —
     <br/>
     <br/>
     Ale boh ťa bude súdiť,
     <br/>
     vyrkne súďbu neskonalú:
     <br/>
     pôjdeš svetom srdcia lúdiť —
     <br/>
     no všade ti dajú skalu.
     <br/>
     Bodaj! Bodaj —
     <br/>
     <br/>
     <span class="emphasis">
      <em>
       Siedma
      </em>
     </span>
     <br/>
     <br/>
     Sadla na pňa
     <br/>
     a plakala:
     <br/>
     Hoj, mati moja milá!
     <br/>
     prečo ste ma
     <br/>
     tak naskore,
     <br/>
     hej, prečo opustila,
     <br/>
     alebo ma sebou,
     <br/>
     hej, prečo nepojala?
     <br/>
     <br/>
     Predsa som vás
     <br/>
     milovala,
     <br/>
     hoj, milovala vrele;
     <br/>
     stála neraz
     <br/>
     v čiernej noci,
     <br/>
     hej, vašej u postele:
     <br/>
     skočila, liečila,
     <br/>
     hej, jak ste zastenala.
     <br/>
     <br/>
     Noc pomíja...
     <br/>
     Pri tom všetkom,
     <br/>
     hej, ste ma opustila.
     <br/>
     „Idem i ja!“
     <br/>
     volám, kričím,
     <br/>
     hej, rubáš som si šila —
     <br/>
     Ale vy: hneď vtedy
     <br/>
     huš! umkla ste mi letkom!
     <br/>
     <br/>
     Od tých čias, hľa,
     <br/>
     v zdranom rúšku,
     <br/>
     hej, blúdim osiralá!
     <br/>
     Moja vôľa,
     <br/>
     moja mladosť,
     <br/>
     hej, celá pozvädala.
     <br/>
     Vzniesla bych žaloby...
     <br/>
     hej, ani mi len dúšku!
     <br/>
     <br/>
     <span class="emphasis">
      <em>
       Ôsma
      </em>
     </span>
     <br/>
     <br/>
     Chudobná som, chudobná som;
     <br/>
     ale preto spokojná som!
     <br/>
     Pánboh boháč! Čo mi chybí,
     <br/>
     nahradí mi svojím časom.
     <br/>
     <br/>
     Chudobná som, chudobná som;
     <br/>
     ale preto veselá som!
     <br/>
     Akže mi svet hluchý, prázdny:
     <br/>
     naplním ho piesní hlasom.
     <br/>
     <br/>
     Chudobná som, chudobná som;
     <br/>
     ale pritom dosť hodná som!
     <br/>
     Chlapci šepcú: vidz len, zora!
     <br/>
     otočená dúhy pásom...
     <br/>
     <br/>
     Chudobná som, chudobná som;
     <br/>
     ale zato statočná som!
     <br/>
     Príde vĺčik, schytím tĺčik:
     <br/>
     „Čo tu sliediš v dvore našom...!?“
     <br/>
     <br/>
     <span class="emphasis">
      <em>
       Chór
      </em>
     </span>
     <br/>
     <br/>
     Sloboda, sloboda, lepšia ako voda,
     <br/>
     ako kus chlebíčka... Drž si ju, dievčička!
     <br/>
     <br/>
     Vodou smäd zahasíš, chlebom sa zasýtiš:
     <br/>
     ale že žiješ len v slobode zacítiš.
     <br/>
     <br/>
     V slobode: že žiješ, že máš i kus duše —
     <br/>
     I lieceš sťa strela vyronená z kuše...
     <br/>
     <br/>
     *
     <br/>
     <br/>
     „...Na maliny slnko svieti,
     <br/>
     a na dievča krása letí...“
     <br/>
     <br/>
     — Tak platí ľud ten čudesný:
     <br/>
     za malinôčku po piesni!
     <br/>
     <br/>
     — Slniečko stúpa k poludniu;
     <br/>
     les, sparnom privalený všetok,
     <br/>
     tak tupo dýše, ani v snu.
     <br/>
     Kol hájnikovej chalupy
     <br/>
     je ticho. (Hanka iste dnu
     <br/>
     sa kutí, všako zamestnáva;
     <br/>
     on čajsi podnes dozerá,
     <br/>
     jak kácu tam tie otupy.)
     <br/>
     Dus leta vzduchom preberá
     <br/>
     nad dvorom: ním, hľa, zmiera kvietok
     <br/>
     na záhradke a páchne paliň
     <br/>
     až k omdletiu. Tíš. Len čo riava
     <br/>
     sa ruve s nepriateľstvom skalín;
     <br/>
     len riavy klokotavý brod
     <br/>
     čo očuť, jak sa zadrháva —
     <br/>
     Vtom dvoje u nej skrslo dietok:
     <br/>
     dva chlapci v lichých plátenkách,
     <br/>
     bez odiedzky i bez bruslíčkov
     <br/>
     a boso, celkom dľa zvyčaju,
     <br/>
     jak keď sa v sadoch potĺkajú,
     <br/>
     jak brúsili by zdĺž uličkou
     <br/>
     tamdolu v svojich dedinách.
     <br/>
     Krušinou, býlím poza plot
     <br/>
     (kde leda trčala im hlava,
     <br/>
     či vlastne vetché klobúčky)
     <br/>
     sa predrali a tuliti!
     <br/>
     prikvitli ani kozľatá,
     <br/>
     vedúc sa svorne za rúčky;
     <br/>
     obadva stupky, bucľatá,
     <br/>
     jak buček tuhý, valitý.
     <br/>
     Na prskách obom celembajú
     <br/>
     v šij oviazané hrnčíčky;
     <br/>
     no ústka, dlánky, tváričky
     <br/>
     tiež nepochybne znamenajú,
     <br/>
     že z rúbaniska idú — z malín.
     <br/>
     Zastali na pokraji toku.
     <br/>
     Tu menší skubnul sa a pruh
     <br/>
     sfafrených rtíkov nakrivil,
     <br/>
     opakom pravej trel si v oku —
     <br/>
     tak frnkal. Starší nedbal však,
     <br/>
     pojastril, šupnul do úskalín,
     <br/>
     tam potíšku sa nachýlil
     <br/>
     a do priehlbne uprel zrak.
     <br/>
     „Hí“, hlesnul, „koliký tu pstruh!“
     <br/>
     a prstom kýval na onoho:
     <br/>
     „Sem, hybaj skoro, hybaj sem —“
     <br/>
     No mladší nerobil si z toho
     <br/>
     nič, nepocítil záujem,
     <br/>
     len durdil sa diaľ. Starší tedy
     <br/>
     zodvihol kameň potíšku
     <br/>
     a po rybe ho v hlbeň metnul;
     <br/>
     fľusk vody hodne povylietnul:
     <br/>
     však žugan už stál stranou vtedy
     <br/>
     na briežku, včas sa uchýlil,
     <br/>
     tam pohvízdkal si, poskakoval.
     <br/>
     „Poď, Janko“, riekol o chvíľku
     <br/>
     a potúžil si kosílku,
     <br/>
     „poď, braček, lebo ver’ už čas —
     <br/>
     mať bude kliať i zbije nás;
     <br/>
     pôjdeme tamok dolu hájmi.
     <br/>
     Poď, ukážem ti vevericu,
     <br/>
     i vyberiem pipíšku“,
     <br/>
     a pojímal ho za pravicu.
     <br/>
     Ten strhal sa však, studlikoval,
     <br/>
     rozmazal sĺz tok po líci
     <br/>
     a k hrnku brata čiahnul: „Daj mi!
     <br/>
     daj —“ zvrieskal. Ondrej dlaňou skryl —
     <br/>
     „Čo?“ — nemálo sa podivil,
     <br/>
     „tys’ zo svojho už vyjel všetky?
     <br/>
     I čo dáš malej Anici,
     <br/>
     há? Kotloš —“ za ním pokročil,
     <br/>
     „chceš, aby som ťa vybuchnoval —
     <br/>
     chceš?“ Janík ale vykäroval
     <br/>
     sťa guľka, vrešťal: „Ale no —
     <br/>
     Daj!“ — „Plno!“ drážili sa dietky.
     <br/>
     S tým Ondrej, tľapnúc v koleno
     <br/>
     sa, skoknul a poď dvorom v nohy
     <br/>
     „Hej, Janko,“ zvýskal, „lap ho, lap!
     <br/>
     Ak lapíš, dobre: zobni si;
     <br/>
     ak nie, nuž noštek utri si;
     <br/>
     hop, capku! tu máš papu, pap —“
     <br/>
     a mrkev strúhal s uškieraním.
     <br/>
     Tu Janíček sa nahneval:
     <br/>
     dlánočky popľul, ani chlap,
     <br/>
     a drobčiac kotuľkal sa za ním.
     <br/>
     I dochytil ho za pôdlohy
     <br/>
     chvist, zdrmal, aby skoro dal —
     <br/>
     No vlastne Ondrej pozastal
     <br/>
     bol zvedavosťou na preddomí.
     <br/>
     „Vidz, Janko,“ hneď i zažvastal,
     <br/>
     „hľa, u nás nie sú také domy!
     <br/>
     Okolo samé zúbky, kvety —
     <br/>
     A v štíte, vidíš, koľké rohy!?
     <br/>
     Náš baran veru takých nemá,
     <br/>
     nie —“, sliediac zrakmi švitoril.
     <br/>
     „A nepokole, Ondro, nie ma?“
     <br/>
     tak Janko k nemu bázlive,
     <br/>
     zavzdychnúc pritom v podive.
     <br/>
     „Nie, neboj,“ Ondrej srdne vetil,
     <br/>
     „ten baran nie viac nažive.“
     <br/>
     Hľadeli oba dohora,
     <br/>
     zrak sivý len tak sa im svietil;
     <br/>
     skrúcali hlávky bez prívety,
     <br/>
     mladší i ústka otvoril...
     <br/>
     <br/>
     Jak dívali sa na parohy:
     <br/>
     hájnička vyšla z pitvora.
     <br/>
     „— Kde vzali ste sa tuná, deti?“
     <br/>
     zhíkala, zazrúc maličkých.
     <br/>
     Ondrejko, smelý vezmúc dych,
     <br/>
     odvetil: „Veru na malinách
     <br/>
     sme boli, v sekanisku, hej —“
     <br/>
     „A sami!?“ tleskla rukami,
     <br/>
     „vy fagani!?“ — Tak do hôr! í, ach!
     <br/>
     no, nikdy! To ty, kolodej —“
     <br/>
     Ondrejko ihneď pobadal
     <br/>
     a v odpoveď sa sponáhľal:
     <br/>
     „Nie, boli sme tam s dievkami —“
     <br/>
     „A skadiaľ ste, há?“ — „Z Osady.“
     <br/>
     „I čí tam?“ — „Jana Závady.“
     <br/>
     „Že Závadovi? Poznám ho.
     <br/>
     A pustili vás? Ó, vy, ó! —
     <br/>
     Ty tam, čo plačeš?“ ku menšiemu
     <br/>
     sa privrávala, zíduc dolu.
     <br/>
     „Kto zrobil ti čo? Dám ja temu —
     <br/>
     no, čo ti? Povedz, synak môj“,
     <br/>
     s tým pohladila ho po čielku.
     <br/>
     Janíček tisknul pery spolu
     <br/>
     a fikal, hrniec jak by svoj
     <br/>
     kryl, natiahol sa za košieľku
     <br/>
     a k bratu ťupkal pomykom.
     <br/>
     „Rec, čo ti?“ pýtala sa znova,
     <br/>
     „však totkou som vám obidvom —
     <br/>
     no?“ Pod nos skuknul: „Jel by som —“,
     <br/>
     a očká zdvihnul zarosené.
     <br/>
     „Totčička,“ Ondrej začal vtom,
     <br/>
     „Janíka nik ver’ nevychová,
     <br/>
     ten vždy vám myslí na jedenie!
     <br/>
     Čo v rúbanisku nazbieral,
     <br/>
     hneď cestou všetko vyzobal,
     <br/>
     i odo mňa drel neustále.
     <br/>
     Nie, neverte mu ani slova —
     <br/>
     Ty priezočivec, koťuho!“
     <br/>
     a ukradomky šturknul ho.
     <br/>
     Ten, bôček hmatnúc, zvrešťal: „Ale!“
     <br/>
     Tu ona: „Biť sa nevoľno!
     <br/>
     No, počkaj, dám ja tebe, starý,
     <br/>
     žes’ Janíčka tak poranil.
     <br/>
     Nuž a ty vypľul by si vari,
     <br/>
     keď dostal by si pod zuby,
     <br/>
     há? Ľaľaď, aký ti to tam —
     <br/>
     Poď, Janíčko, pre teba mám —
     <br/>
     Tvoj brat ver’ sa mi neľúbi,
     <br/>
     i zato, že ťa pohanil.“
     <br/>
     Ondrejko, zostávajúc sám,
     <br/>
     pomiatol sa a zagánil,
     <br/>
     i ledva plaču ubránil —
     <br/>
     „No,“ obzrela sa v smiechu spiatky,
     <br/>
     „i ty tam už len rušaj hore:
     <br/>
     ste oba deti jednej matky.“
     <br/>
     A Ondrej rušal skokmo, spore.
     <br/>
     Na prah sa posadili oba,
     <br/>
     jak na koníka, čakali
     <br/>
     a strežali, jak deti robia —
     <br/>
     Nedlho bola na komore:
     <br/>
     priniesla placka rúči oval,
     <br/>
     už nalomený na dvoje;
     <br/>
     bol maslom hrubo ponatretý
     <br/>
     i žiaril ponad hlavy detí,
     <br/>
     jak luzný kvietok povoje.
     <br/>
     Jak podávala kavaly:
     <br/>
     o závod vystrčili rúčky,
     <br/>
     Janíček medzitým i mľasol,
     <br/>
     a zrakmi k chvatu zaiskrili —
     <br/>
     „Jankovi“, riekla, „aby rástol,
     <br/>
     hej, väčší — na, môj synček milý!
     <br/>
     Ty, Ondrej — tys’ mu ubližoval.
     <br/>
     No, jedzte, žujte potichučky...“
     <br/>
     I svitli obom štyri svety,
     <br/>
     nastala doba pamlsiek
     <br/>
     v kabáčkoch maslom natretých;
     <br/>
     i rumádzgali opretek,
     <br/>
     hej, hlvom — inu, zdravé deti!
     <br/>
     Janíček najprv oči pásol
     <br/>
     po onom, čím ho uderili
     <br/>
     do dlánky; však len okamih
     <br/>
     to trvalo, kým chuť si tvoril:
     <br/>
     hneď i on vhrýzol sa a moril
     <br/>
     ho riadkom zúbkov myšacích
     <br/>
     a nôžkami vtom šimrikoval.
     <br/>
     „Či dobrý je —?“ tu pýtala sa
     <br/>
     ho Hanka, hľadiac s úľubkou
     <br/>
     naň, jabká zdutej tváričky
     <br/>
     jak hrajú mu, kým žve a zjedá.
     <br/>
     Ten, polizkujúc prstičky,
     <br/>
     „mh,“ kývnul, rusých kostrúbkov
     <br/>
     (širáčky boli odložili)
     <br/>
     otrasúc podrost roztomilý,
     <br/>
     a nôžkou durknul do suseda,
     <br/>
     že Ondrej odmykol sa zasa...
     <br/>
     No, živô striebro, neposeda.
     <br/>
     <br/>
     Keď pojedla si hladná chasa,
     <br/>
     hájnička sama upomla
     <br/>
     ich: „No, už choďte poľahučky,
     <br/>
     hej, — bojsa by vás išli hľadať!
     <br/>
     Za ciestkou prosto dodola
     <br/>
     si iďte — Ondrej, povoli,
     <br/>
     vieš, by i Janko mohol vládať.
     <br/>
     I nebavte sa nikde tam;
     <br/>
     a obíďte si Vlčiu jamu...“
     <br/>
     Hneď siahli k zemi po klobúčky
     <br/>
     a vstali. Janka vycmukala.
     <br/>
     „ — A ďakujeme pekne vám,“
     <br/>
     tak Ondrej. „Vďačne... Do školy
     <br/>
     že chodíš, badať. Len sa uč,“
     <br/>
     mu privetila, hladiac vlas,
     <br/>
     „uč, môj syn, môž’ byť z teba kňaz...“
     <br/>
     Šli. Pohľadom ich sprevádzala,
     <br/>
     na prste pokrucujúc kľúč;
     <br/>
     ba ešte im i privolala:
     <br/>
     „A pozdravte mi vašu mamu!“
     <br/>
     Lež sotva vnikli do lesa:
     <br/>
     späť prifrňali zdurne, v kriku,
     <br/>
     jak poplašené kurčatá
     <br/>
     a než sa stihla dopýtať,
     <br/>
     čo im? — čo ozaj deje sa?
     <br/>
     chvoj pokryla ich riasnatá,
     <br/>
     zmizeli vpravo vo smrečníku.
     <br/>
     Zdúpnela: aké čudesá? —
     <br/>
     Strmela; čula klopýtať...
     <br/>
     I chvíľka len: a na vraníku
     <br/>
     tu jazdec letkom trysknul z hory!
     <br/>
     Nebodaj ten, čo oňahdy:
     <br/>
     čo urobil jej na priekory —
     <br/>
     ver’ on! — Veď ho tá uriadi! —
     <br/>
     Vraníka bodnul, posmelil,
     <br/>
     a zjastriac vôkol pohľady,
     <br/>
     keď postihol ju predo dvermi,
     <br/>
     k chalupe hravo zamieril,
     <br/>
     pousmial sa a Hanke kýval
     <br/>
     širáčkom zdobným k prívetu
     <br/>
     (snáď bláhal si už, už sa míval...)
     <br/>
     Neznala v prvom okamihu,
     <br/>
     čo počať, jak sa zachovať,
     <br/>
     tak zmiatlo ju to — veľmi, veľmi!
     <br/>
     No skoro dopadla však stihu:
     <br/>
     jej oňahdajší duše príval
     <br/>
     vtom začal hruďou lomcovať,
     <br/>
     hnev zvrel... I rúkla v odvetu:
     <br/>
     „Čo chcete, pane, zase tu,
     <br/>
     čo...? Znovek k zlosti, na trápenia...?
     <br/>
     Ak s mužom mojím máte dač:
     <br/>
     to príďte, keď on doma bude;
     <br/>
     alebo cváľte si ta za ním...“
     <br/>
     „I hroma! Nač mi tvoj muž, nač? —
     <br/>
     Ja s tebou mám len do činenia,
     <br/>
     prisámboh, s tebou!“ odpovedal
     <br/>
     jej zhurta, medzi chachotaním
     <br/>
     a s oka čarným pomihaním,
     <br/>
     i z komoňa sa takoj zvedal,
     <br/>
     „Jak? So mnou!?“ prekríkla ho žena.
     <br/>
     „Vy chcete mne byť ku ostude,
     <br/>
     ma vovliecť mrzkých do rečí,
     <br/>
     na posmech priviesť, zohaviť,
     <br/>
     o lásku muža pripraviť...?
     <br/>
     Ó, to sa veru nesvedčí:
     <br/>
     to mrzko... každý súdiť bude!
     <br/>
     I iďte stadiaľ razom preč,
     <br/>
     rušajte, kade drží cesta,
     <br/>
     kým šianam ešte vašu hlavu!
     <br/>
     Ja nie som... (Zlyhala jej reč
     <br/>
     pomyslom, čo sa mu o nej zdá?)
     <br/>
     Oňahdy, pán vy ledáky,
     <br/>
     ste potratili šupáky:
     <br/>
     tak naschvál — panská vôlička...
     <br/>
     Sú v truhle, sa var’ nazdávate?
     <br/>
     Hej (pokázala vtom na riavu),
     <br/>
     tam v kadlubine vaše zlaté —
     <br/>
     ta iďte si a vylapajte!
     <br/>
     Ja Čajkuľa len, hájnička —
     <br/>
     no mne s tým svätý pokoj dajte!“
     <br/>
     Sršiacim fľochla pozorom,
     <br/>
     poskubla zlobne na zástere;
     <br/>
     s tým nazad šmykla otvorom
     <br/>
     a treskom pripľaštila dvere.
     <br/>
     <br/>
     Pán Artuš nehýbal však z miesta.
     <br/>
     Jaknáhle z koňa zosadol,
     <br/>
     za udidlo ho popadol
     <br/>
     a nutkal žvastom ku javoru.
     <br/>
     Ten zdráhal sa a zatínal,
     <br/>
     i fučal, lesklú ježiac hrivu,
     <br/>
     tu vzpial sa, tu zas trhnul k sporu
     <br/>
     a žhavo točil zrakov pár.
     <br/>
     No pán je jazdec ku podivu!
     <br/>
     Len pokázal bič, kýsi čar —
     <br/>
     a Havran stŕpol, pohýnal —
     <br/>
     Však Artuš, i kým harce stváral
     <br/>
     kôň, neraz stihnul kuknúť na ňu:
     <br/>
     jak jazýček jej žihal, páral,
     <br/>
     jak zmietala sa do úmoru;
     <br/>
     vzdor, s Havranom že zápasil,
     <br/>
     obzrel sa, vysmial zášť i hanu
     <br/>
     a vášňou nedočkave zháral,
     <br/>
     i neraz sa jej ohlásil:
     <br/>
     ej, akú má reč rezkú, sporú!
     <br/>
     Ej, aleže je za nevesta!
     <br/>
     Vtom javorový o konár
     <br/>
     pripínal koňa za kantár.
     <br/>
     Keď pripútal, hneď k nej sa berie —
     <br/>
     Však na druhý než stupil schod,
     <br/>
     už treskom pozapadli dvere.
     <br/>
     Na nenadály na hrmot
     <br/>
     kôň zduril sa a stranou vrhol:
     <br/>
     rozorval kantár, konár strhol
     <br/>
     a uskočil. — Pán zžvastal však
     <br/>
     a zašmihotal ku dôvere:
     <br/>
     i zastal ani búre mrak,
     <br/>
     len hlavou šumne pohadzoval.
     <br/>
     Pán Artuš zatým hore schody
     <br/>
     sa bral čo neúprosný hosť,
     <br/>
     nedbajúc liché na nehody;
     <br/>
     mal pôtok on už takých dosť,
     <br/>
     a predsa zavše zvíťazil:
     <br/>
     vrch obdržala dychtivosť,
     <br/>
     bár anjelských sĺz tiekli brody,
     <br/>
     bár kliatby naň sa sypal plam,
     <br/>
     i neznal často ani sám,
     <br/>
     čo všetko boril, otravoval...
     <br/>
     (Nu, jedným slovom: vilný drak...)
     <br/>
     Bol lepý ani letorost;
     <br/>
     i kým si hrdo vykračoval
     <br/>
     čo démon, zhubnej slávy jun:
     <br/>
     ostrôžok zhral mu vírny zun,
     <br/>
     sťa v pokyn, že tam istý šľak —
     <br/>
     No, aké u dvier prekvapenie
     <br/>
     ho stihlo, jak sa zarazil!
     <br/>
     Chcel vnísť: a ajhľa, uzamčené
     <br/>
     nadobro, pozde dorazil!
     <br/>
     To urážka i potupa!
     <br/>
     I búchal, volal, rozkazoval —
     <br/>
     mnel vyvážiť a vyboriť...
     <br/>
     Lež márne vzteky, úsilie;
     <br/>
     v čas tvŕdze tvŕdz i chalupa,
     <br/>
     ni chatrč neľzä otvoriť!
     <br/>
     Zdnu ani šuchu, ani hláska —
     <br/>
     Čupela kdesi zavile,
     <br/>
     čupela — zhavranelá kráska!
     <br/>
     — S tým vľavo uhnul ku pavlači
     <br/>
     a ťukal, kukal do okien;
     <br/>
     lež i dnu po nej ani slychu,
     <br/>
     len ružová sa posteľ zračí...
     <br/>
     Liezť, drať sa: predsa neni preň,
     <br/>
     po takej nemôž’ po bodľači.
     <br/>
     A kto zná, kam sa prepadla,
     <br/>
     vo ktorú hniezda priehlbeň? —
     <br/>
     Dlel, skúšal trápnu za hodinu.
     <br/>
     Snáď šiky tratí, žarty strojí,
     <br/>
     snáď... všako hútal, pomyslel;
     <br/>
     stál, dochytiac sa zábradlia,
     <br/>
     a dumal, v ťažkom dumal znoji —
     <br/>
     Ver’ inú čakal na hostinu!
     <br/>
     Až nezdarom sa domrzel
     <br/>
     (i Havran šantil v nepokoji);
     <br/>
     a urazenú stajac pýchu,
     <br/>
     tvár zmraštil zhrdy návykom,
     <br/>
     pošmihal rezko bičíkom,
     <br/>
     a zostúpil.
     <br/>
     <br/>
     Keď povysadol
     <br/>
     na koňa, ešte poohliadol
     <br/>
     sa k domu. Ten však ticho čnel,
     <br/>
     jak prestál by bol nehodu.
     <br/>
     Tíš — potoka len rujný špľachot;
     <br/>
     nad horou prchlý chmáry let —
     <br/>
     Hnul tedy ihneď k pochodu;
     <br/>
     len vtom sluch zarazil mu chachot,
     <br/>
     smiech uštipačný na dôvet.
     <br/>
     I obrátil sa: zasinel
     <br/>
     (smiech iste z onej tvŕdze znel),
     <br/>
     päsť zbalil v útok, hnevom skypel;
     <br/>
     s tým zahrozil sa, kliatbou ssipel —
     <br/>
     a cestou zbočil búrne späť...
     <br/>
     <br/>
     Kým skúška trvala tá hrozná,
     <br/>
     kde, ako a čo Hanka — kto zná?
     <br/>
     Jak oná panna v povesti,
     <br/>
     snáď pod koryto tiež sa skryla,
     <br/>
     tam dumala si o štestí: —
     <br/>
     „Ej, ale som ho vyplatila!“
     <br/>
     Nuž a ten chachot vyzývavý,
     <br/>
     ten výskot ozaj nač bol, keď
     <br/>
     vták ulietal už inam dravý...?
     <br/>
     — Ach, ženám ťažko rozumieť —
     <br/>
     <br/>
     Po všetkom zase išla k dielu.
     <br/>
     I zdalo sa, že zosilnela. —
     <br/>
     Jak páper schvatla vaňu bielu
     <br/>
     u potoka, keď ponačrela,
     <br/>
     a niesla, jakby v ruke nič —
     <br/>
     sťa znôšku k úľu bystrá včela.
     <br/>
     Jak cipulienka kochlatá
     <br/>
     brúsila z kúta do kúta,
     <br/>
     vo tvári celá vysmiata;
     <br/>
     tu i tu si zhrkúta,
     <br/>
     zanôti... Nu, a myseľ dobrá
     <br/>
     je pravou rukou i u obra;
     <br/>
     tá k práci — šťastný pohonič!
     <br/>
     <br/>
     I podvečer keď povysadla
     <br/>
     si na prah, jak to jej bol zvyk:
     <br/>
     tiež radosťou jak keby mladla,
     <br/>
     smev rôjil úst sa na kútik,
     <br/>
     zrak časom k hore zaletuje —
     <br/>
     Čistila gribky, kuriatka —
     <br/>
     a v každom jak by pohádka,
     <br/>
     jejž zmysel v duši rozrešuje —
     <br/>
     Mužovi iste vyžaluje,
     <br/>
     až príde, všetko — istotne.
     <br/>
     Ó, ten sa zhrozí, čelo zmraští,
     <br/>
     valašku hnevne pod schod praští
     <br/>
     i zabohuje hrmotne!
     <br/>
     A nech si popod nebo lieta
     <br/>
     ten zbojec, čo mu mátal ženu:
     <br/>
     neujde jeho postiženiu;
     <br/>
     on vyhľadá ho, kde je koľvek,
     <br/>
     a beda...! stratený to človek
     <br/>
     za svoje chúťky lakotné!
     <br/>
     <br/>
     Žalovať...? A či ona dieťa...?
     <br/>
     Jej, možno, tiež by mrkotne —
     <br/>
     Toť oňahdy jak mrzko zrel!
     <br/>
     Snáď ešte by si namyslel —
     <br/>
     Zná ho už, netýkané kvieťa!
     <br/>
     <br/>
     Keď Michal došiel, nemálo
     <br/>
     sa začudoval bol na dvore,
     <br/>
     uvidiac, milom na javore
     <br/>
     jak visel konár ulomený.
     <br/>
     I takoj spytoval sa ženy,
     <br/>
     čo javor jeho potkalo,
     <br/>
     či vadil, ubližoval komu? —
     <br/>
     Lež Hanka plecom kývla k tomu:
     <br/>
     „Nuž, čo by?“ vrkla, „iste vietor...“
     <br/>
     „Čo?“ Michal na to v zadivení.
     <br/>
     „Netáraj! Už si zlyhala,
     <br/>
     hej, potkla si sa, moja milá;
     <br/>
     veď chvojka sa dnes nerušila,
     <br/>
     dnes tíša...“ Jazyk sa mu plietol —
     <br/>
     a Hanka sa mu — vysmiala.
     <br/>
    </p>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="ix">
       </a>
       IX
      </h2>
     </div>
    </div>
   </div>
   <div class="literallayout">
    <p>
     <br/>
     <span class="bold">
      <strong>
       POĽOVNÍCKE
      </strong>
     </span>
     <br/>
     <br/>
     Les moja ríša, grúň je môj trón:
     <br/>
     tam samodržec postávam zhrda.
     <br/>
     Puška mi berlou,
     <br/>
     ohnivý drahokam zdobí ju s perlou.
     <br/>
     Len okom mrknem: lapajov zhon,
     <br/>
     jakby ich splašil hromový zvon,
     <br/>
     už kutá zbojcov do brda z brda.
     <br/>
     <br/>
     A zbojci radom musejú v púť,
     <br/>
     k podnoži trónu kajní sa derú;
     <br/>
     trnú im nôžky,
     <br/>
     v pokore želejú, skláňajú rožky...
     <br/>
     Ja berlu vezmem: prevádzam súd.
     <br/>
     Mnohý že šťastne uvrzol...? Blud!
     <br/>
     Z tých každý milosť obdržal — veru!
     <br/>
     <br/>
     *
     <br/>
     <br/>
     Ani neoriem, ani nesejem,
     <br/>
     predsa žnem!
     <br/>
     Môj záhon tamok zelený les:
     <br/>
     podsypal včera, podsype dnes!
     <br/>
     Kedy chcem:
     <br/>
     Výplaš durí, Zahraj skolí;
     <br/>
     zakosia divoko,
     <br/>
     zodvihnú na oko:
     <br/>
     ponarazia do stodoly —
     <br/>
     Pif! paf!
     <br/>
     <br/>
     Nie som roľníkom, nie nevoľníkom
     <br/>
     od pluha.
     <br/>
     V lete či v zime rodí môj les!
     <br/>
     Jak bola včera, taká i dnes
     <br/>
     zásluha:
     <br/>
     Zahraj skolí, Morho morí;
     <br/>
     zachytia divoko,
     <br/>
     podnesú na oko,
     <br/>
     a ja sádžem do komory —
     <br/>
     Pif! paf!
     <br/>
     <br/>
     *
     <br/>
     <br/>
     Za klobúčkom tetrovec,
     <br/>
     ej, tetrovcove kosy;
     <br/>
     pristanú mi — milá vec!
     <br/>
     Ej, svet ma o ne prosí!
     <br/>
     Prútik tisinový
     <br/>
     hodím valachovi;
     <br/>
     ej, nech si ho tam nosí
     <br/>
     a starie sa do oviec!
     <br/>
     <br/>
     U boku mi ručnica,
     <br/>
     ej, zlatom vybíjaná;
     <br/>
     ona moja družica,
     <br/>
     ej, môjho do skonania!
     <br/>
     Kyjak javorový
     <br/>
     hodím valachovi,
     <br/>
     ej, nechže sa obháňa,
     <br/>
     keď prikúri vlčica.
     <br/>
     <br/>
     Nielen ty, môj valaše,
     <br/>
     ej, kŕdeľ pasiem i ja;
     <br/>
     zavraciam ho do paše,
     <br/>
     ej, kde samá ľalia;
     <br/>
     ľalij-palij biela:
     <br/>
     jasná-riasna strela...
     <br/>
     Jak les kol sa ovíja:
     <br/>
     potiaľ moje salaše!
     <br/>
     <br/>
     Za klobúčkom tetrovec,
     <br/>
     ej, tetrovcove kosy!
     <br/>
     Skadiaľ ich mám? Moja vec.
     <br/>
     Ej, pár ich nebo nosí,
     <br/>
     nebo, keď sa brieždi;
     <br/>
     keď číha na hviezdy,
     <br/>
     ej, Mliečnou cestou ktosi,
     <br/>
     ligotavý poľovec...
     <br/>
     <br/>
     *
     <br/>
     <br/>
     Ja som lovec spod Kriváňa,
     <br/>
     nerobte mi krivdy!
     <br/>
     Môj zrak je lúč slnka zrána —
     <br/>
     moja puška isto ráňa,
     <br/>
     nechybil som nikdy,
     <br/>
     prisám, nikdy!
     <br/>
     <br/>
     Skorej zájdem do dúbravy
     <br/>
     než vy na záhumnie.
     <br/>
     K vám zhon husí gagotavý,
     <br/>
     ku mne sokol kolotavý
     <br/>
     šibne, kráčuc šumne.
     <br/>
     Prisám, ku mne!
     <br/>
     <br/>
     Trielim, miznem cez úplazy,
     <br/>
     sťa keď tôňa beží.
     <br/>
     Tu ti roháč povyrazí!
     <br/>
     Ja priam durk! veň poza väzy,
     <br/>
     postlal som mu: leží —
     <br/>
     Prisám, leží —
     <br/>
     <br/>
     Vidím noci do hlboka,
     <br/>
     jak len deň by žiaril.
     <br/>
     Na polome ženích toká,
     <br/>
     ona zhudrí, túžbou skroká —
     <br/>
     Ihneď som ich spáril!
     <br/>
     Prisám, spáril!
     <br/>
     <br/>
     Na končiari zakrepčím si,
     <br/>
     zatočím sa v klbku...
     <br/>
     Zhvízda kamzík: nelením si,
     <br/>
     nad priepasť odvisnem z rímsy,
     <br/>
     tak ho spálim v hĺbku!
     <br/>
     Prisám, v hĺbku!
     <br/>
     <br/>
     Oňahdy ďas kýsi v hory —
     <br/>
     každý smrek ostrvou.
     <br/>
     Rypnem — že doň? Čerta! — Zory
     <br/>
     krídlo spadlo; Kriváň horí,
     <br/>
     pozaliaty krvou...
     <br/>
     Prisám, krvou!
     <br/>
     <br/>
     *
     <br/>
     <br/>
     Jedlina, jedlina, ako tá noc tmavá,
     <br/>
     nikde hviezdy, nikde svetla,
     <br/>
     zajala ma, pooplietla;
     <br/>
     či napred, či nazad, v cestu sa mi stavia.
     <br/>
     <br/>
     Jedlina, jedlina, ako tá noc tichá,
     <br/>
     nikde ruchu, nikde hlásku;
     <br/>
     na môj postup, na otázku
     <br/>
     ledaže osŕkne, ledaže zavzdychá.
     <br/>
     <br/>
     Skoro ma domrzí, i vypálim do tmy:
     <br/>
     v jedline sa ziskrí, zjatrí;
     <br/>
     kročím, skočím jeden-dva-tri,
     <br/>
     a stoj! — Zase sa len okolo mňa zotmí.
     <br/>
     <br/>
     Pálim tedy, pálim, tak si sviecam v cestu,
     <br/>
     svietim, snietim zlatým kvietím,
     <br/>
     na plamenných krídlach letím,
     <br/>
     letím z kraja kúzel k bezpečnému miestu...
     <br/>
     <br/>
     Doletel som, tu som; jedľa pri chodníku —
     <br/>
     U tej stál som na postrehu:
     <br/>
     prišla srnka v hravom behu,
     <br/>
     uľakla sa, zvrtla ako na zvrtlíku.
     <br/>
     <br/>
     Za ňou, strelče, za ňou...! Šiel som, jak ma viedla,
     <br/>
     búrkou trielim po jedline,
     <br/>
     až mi každá stopa zhynie,
     <br/>
     jej i moja... Ale svedkom si mi, jedľa!
     <br/>
     <br/>
     V podobe srdiečka režem sľub svoj tu, hľa:
     <br/>
     neustanem, neustanem,
     <br/>
     kým tú srnku nedostanem!
     <br/>
     Ľúbosť strelca nezná hraníc, sveta uhla...
     <br/>
     <br/>
     *
     <br/>
     <br/>
     Jak pútnik letom znavený
     <br/>
     do chládku, kde zas okräje,
     <br/>
     keď rozložil sa v spočin scela,
     <br/>
     prach striasol, znojné krupaje
     <br/>
     povytrel z brázdic svojho čela:
     <br/>
     čas uchýlil sa k jaseni,
     <br/>
     V dúbravách šticou, kremeninou,
     <br/>
     na lieštinovom tu-tam kroví
     <br/>
     a čistín drobnej travine
     <br/>
     už hodne badať jeho stôp
     <br/>
     tyk žhavý s čiernou spáleninou,
     <br/>
     jak žeravej by od podkovy,
     <br/>
     až lístok žihom stupaje
     <br/>
     sa celkom stúli, zavinie,
     <br/>
     sám v sebe, takhľa, nájduc hrob;
     <br/>
     ostatné víchor dohotoví.
     <br/>
     Po svahoch čo deň menej zdôb:
     <br/>
     jak keby milou za rodinou,
     <br/>
     toť v kŕdľoch letia k bystrine,
     <br/>
     za klenom porost svíbinový.
     <br/>
     Len les, les vyšej smrečinový,
     <br/>
     jak raz sa v plášť svoj odeje,
     <br/>
     ten nemení sa, nemení,
     <br/>
     bol, je i bude zelený:
     <br/>
     on obraz večnej nádeje!
     <br/>
     <br/>
     Však jaseň má tiež svoje krásy,
     <br/>
     kým zbojné neprikúria vetry,
     <br/>
     tí zodievači prírody
     <br/>
     a zhubci, vrazi — veru má!
     <br/>
     I nad ňou v čar sa ony splietli;
     <br/>
     je plná kúzel, lahody.
     <br/>
     Hľa, nebo viac sa modreje,
     <br/>
     má krajší zrak než v dusné časy
     <br/>
     za leta: hneď sa usmeje,
     <br/>
     hneď opäť v túžbach zadumá,
     <br/>
     oblačných sklopiac víček riasy.
     <br/>
     Slniečko, nebies kráľovná,
     <br/>
     sťa kráčalo by v plesu sieň,
     <br/>
     rozpustí dlhé lúčo-vlasy,
     <br/>
     že liecu ani zlatý sen
     <br/>
     prez obzor duše obrazový,
     <br/>
     či ako hajná slučiek, stúh,
     <br/>
     keď z ramien umkla šuhajovi
     <br/>
     devica v tanci laškovná.
     <br/>
     Na stráne jak by ohne zlietli:
     <br/>
     dvoranou plesu do kola
     <br/>
     sneť každá svieti, plápolá;
     <br/>
     i lístky v ruže porozkvetli.
     <br/>
     I lístky v ruže... Po chvíli
     <br/>
     už zazrieš ich však plávať vzduchom
     <br/>
     čo motýľov roj spanilý;
     <br/>
     s tak prenikavým švistom, šuchom
     <br/>
     sa točia, sťa by nôtili;
     <br/>
     až poľnej klesnú do studnice,
     <br/>
     snáď aby sa tam napili,
     <br/>
     či ten svoj zánet zhasili,
     <br/>
     ním vodné zafarbili líce.
     <br/>
     Alebo v chodník vrhnú sa ti,
     <br/>
     tak vyzdobia ti zemskú púť;
     <br/>
     ty ale súcitom si jatý,
     <br/>
     čos’ sladko-bôľne zvlní hruď,
     <br/>
     čos’ nedá ti, bys’ po nich stúpal:
     <br/>
     i zastaneš a nahliadneš,
     <br/>
     že ony vencom boli tiež,
     <br/>
     čo kedys’ nad tebou sa húpal,
     <br/>
     kým blúdils’ slávou rozožatý.
     <br/>
     Ó, jaseň má tiež svoje krásy,
     <br/>
     má! Oko zrie ich, čuje sluch.
     <br/>
     Nejedna rozkoš zavolá:
     <br/>
     Poď užiť slasti, slobodienky!
     <br/>
     Poď, svetom mieru zvládol duch;
     <br/>
     čo sváru krešú o kremienky,
     <br/>
     nezbedných živlov ustal ruch,
     <br/>
     hrom válok sa viac neohlási.
     <br/>
     I ovociny hojnosť koľká!
     <br/>
     Žiadosti požehnaný spln
     <br/>
     tak smavo žiari z vrchola
     <br/>
     a vábne z vetvíc kuká vĺn,
     <br/>
     poď, natrasiem ti do podolka!
     <br/>
     A srdce ide plné túh,
     <br/>
     jak zmyslov tiahne ľahký čln,
     <br/>
     to chváta s prudkým tlkotom
     <br/>
     posledné blaha požiť kúsky;
     <br/>
     no ináč s duše životom:
     <br/>
     bár zory tvár sa usmieva,
     <br/>
     bár slnko zlatí vlákno sietí,
     <br/>
     čo pavúk z nebies povaly
     <br/>
     vždy ešte spriada ponad svety,
     <br/>
     van ošmieta sa o halúzky,
     <br/>
     kol liesok poskakujú deti
     <br/>
     a grúňom pastier zaspieva —
     <br/>
     v nej horkosť nebodajných túh,
     <br/>
     jej vnady už-už skonali.
     <br/>
     Tá želie, lebo pozná časy.
     <br/>
     Blankytom, ajhľa, prchlý pruh
     <br/>
     a gagot clivý — divé húsky,
     <br/>
     hej, ony duši upomienky...
     <br/>
     <br/>
     Ó, jaseň má tiež svoje krásy!
     <br/>
     <br/>
     Na poliach spešný práce ruch,
     <br/>
     hrabáčok výsky, piesne vienky —
     <br/>
     až zaorie zas všetko pluh;
     <br/>
     na horách v dozvuk bodré hlasy
     <br/>
     a záblesk vatry večerom,
     <br/>
     až sukovitú strávi kladu
     <br/>
     a zasne až po jara vzruch.
     <br/>
     <br/>
     Na horách v dozvuk plesy, hlasy...
     <br/>
     — Veď ústredného od úradu
     <br/>
     ten rozkaz došiel zavčerom
     <br/>
     na polesného poslom v letku
     <br/>
     pod vlastnou panstva pečaťou
     <br/>
     (že polesný až uľakol sa,
     <br/>
     uvidiac listu pyšný znak,
     <br/>
     kás’ strela — uznal mimoďak —
     <br/>
     kás’ strela priamo od vrcholca
     <br/>
     podistým zamierila naň,
     <br/>
     hja, obeť snadná z úkladov...),
     <br/>
     ten rozkaz došiel krátkoslový:
     <br/>
     Pozajtre nabok prácu všetku!
     <br/>
     Tak dedič budúci a pán:
     <br/>
     pán Artuš káže. Do Zápače
     <br/>
     a Podvršianskych úvalov
     <br/>
     prísť hodlá k honbe na roháče.
     <br/>
     Nech tedy všetko vo zhode
     <br/>
     sa pristrojí, nič povytáčka —
     <br/>
     kde aký hájnik v obvode,
     <br/>
     nech každý tak sa prihotoví,
     <br/>
     by neminul sa s pochvaloul
     <br/>
     <br/>
     A dnes je práve poľovačka.
     <br/>
     <br/>
     Deň chmúrny nastal, popolavý;
     <br/>
     prez lesy clivý tiahne švist.
     <br/>
     Však len že došla družina,
     <br/>
     vyniknul z húštin šumný voj
     <br/>
     s pokrikom: „Tu sme! — Pánboh s nami“,
     <br/>
     na čele statný Borivoj;
     <br/>
     mrak, snáď že zazrel lesklú zbroj
     <br/>
     i videl: samý hrdina,
     <br/>
     hneď rozkyvotal peruťami
     <br/>
     a už sa od bŕd pohýna;
     <br/>
     i bleslo svetlo myslivcovi,
     <br/>
     by zdarne cieľal na korisť.
     <br/>
     <br/>
     Pán Artuš celý lovu plán
     <br/>
     sám osnoval, od polesného
     <br/>
     a sluhov zvedev všetky spady.
     <br/>
     Ni jeden netrúfal si naň
     <br/>
     dač poznamenať opravného;
     <br/>
     pán, možno, nerád trpí rady.
     <br/>
     Len Čajka hájnik, ten nám známy
     <br/>
     (tiež rozkaz mal psov zapustiť,
     <br/>
     i mocoval sa so svorkami),
     <br/>
     súc predsa v svojom obvode,
     <br/>
     kde všetky dokorán mu kúty,
     <br/>
     ten rád by sa bol poozval,
     <br/>
     prehodil jedno-druhé slovo
     <br/>
     jak načim útok upraviť,
     <br/>
     zvlášť by tok honby zodvihnutý
     <br/>
     narazil stanie na pánovo;
     <br/>
     no vidiac, sťa hláč vo vode
     <br/>
     že každý mlčí, ba i sám
     <br/>
     polesný radšej v torbe kutí:
     <br/>
     prežuval skoro, prenechal —
     <br/>
     len nevoľou čo zmnul si líce.
     <br/>
     Veď sfrfrú iste i tí tam:
     <br/>
     za mudrák, eha — zanovit!
     <br/>
     (Bo darmo: prečo, prečo nie —
     <br/>
     snáď ráznosť svoju pre strmokú,
     <br/>
     že nedá zviesť sa do žranice,
     <br/>
     je verný v svojom výkone,
     <br/>
     i nemôž’ preňho šaľbiariť —
     <br/>
     súdruhom stal sa tŕňom v oku.)
     <br/>
     A v nestarosti o olovo,
     <br/>
     i pušku že si vyskúšal,
     <br/>
     už každý strmel nahotovo;
     <br/>
     psov rákoš skučal, čenichal.
     <br/>
     Vtom povel: „Hajde, na stanice!“
     <br/>
     I rozpŕchli sa o závod
     <br/>
     (v nádeji každý lovu kráľ):
     <br/>
     ten rígľom k Paratovie lazu,
     <br/>
     ten v Zápače skrýš hlbokú,
     <br/>
     ten v úžľabinu, onen k rieke,
     <br/>
     a každý inam v chorovod,
     <br/>
     jak ohnivá by na reťazu;
     <br/>
     sám Artuš zastal na paseke,
     <br/>
     svit bdelý hrdom na oku.
     <br/>
     Len chvíľka: a roh zahlaholil
     <br/>
     i ostrý sponáhľal sa pisk,
     <br/>
     psí zápäť ďavkot, štek a hles,
     <br/>
     stá ozvien v priečnych vzbudiac bralách;
     <br/>
     no skoro zobracal i pes
     <br/>
     kol svojho kŕdľa — skôr než valach —
     <br/>
     na stope stuha pozaskolil:
     <br/>
     i mykla z tajných ležavísk
     <br/>
     zver naplašená, vystrúc nohy.
     <br/>
     Však štváč tiež neni lenivý:
     <br/>
     nadarmo srnec zvrátil rohy,
     <br/>
     by kolotavom po turnaju
     <br/>
     uvrzol chuďas v temno chvoje —
     <br/>
     i márny poston ,žitie daruj’
     <br/>
     a pohľad očú smútivý:
     <br/>
     vrah jeho nezná protivy,
     <br/>
     zmôž’ všetky, aké zbehlec zvolil.
     <br/>
     A strelci strážnej na postati,
     <br/>
     vydýchnuc túhou hlboko,
     <br/>
     splesali: „Ehe, už ho majú!“
     <br/>
     a šepkajúc si: „Sem, sem käruj —“,
     <br/>
     napätý každý tríma kres
     <br/>
     i číha srdne rozožatý.
     <br/>
     Tu razom paľba, durkot zbroje,
     <br/>
     výsk, lomoz, kúdol široko,
     <br/>
     ohlasov neskonalé roje —
     <br/>
     v to tiahly výkrik heslom: „Varuj !“ —
     <br/>
     Tak honom vzali celý les.
     <br/>
     <br/>
     Pán Artuš striehol tiež a dychtil,
     <br/>
     však márne. Práve v jeho cieľ
     <br/>
     nič povyraziť nechce z chvoje,
     <br/>
     ni stín sa dosiaľ nepriplichtil.
     <br/>
     Smreč nehybne len kol sa ježí
     <br/>
     a kláty drichmú ani bravy —
     <br/>
     I jakže by sa nemrzel
     <br/>
     on, ináč lovec šťastia pravý,
     <br/>
     on, čarodej, on, vodca vojny:
     <br/>
     kde zastal, že niet diela preň,
     <br/>
     že honby prúd, tak bujný, svieži,
     <br/>
     len jeho hradby obišiel!?
     <br/>
     A zasmušilý, nespokojný,
     <br/>
     dlaň ľavej tlačiac na hlaveň
     <br/>
     (skvost pažby v slnku len tak háral),
     <br/>
     zapískal súrne k obratu
     <br/>
     (polesný len čul, už sa staral,
     <br/>
     cez húšť sa kliesniac rohatú) —
     <br/>
     podistým tak si umyslel:
     <br/>
     šík lovu ináč rozostaví.
     <br/>
     Vtom streľba znova a výsk: „Leží!“
     <br/>
     a jak by všetko v priehlbeň:
     <br/>
     len tupý hukot temnej vravy,
     <br/>
     netedy záštek zašlých fén — —
     <br/>
     <br/>
     Dosť opieral sa šeliem vzdoru
     <br/>
     neborák srnec, zháňal dosť
     <br/>
     všelijaké umy, povytáčky,
     <br/>
     jak tých tam kŕdeľ zbesilý
     <br/>
     ho stíhať vzal sa bez únavy.
     <br/>
     Prv, ako by len tropil hračky,
     <br/>
     sa skrúcal, fígeľ struhnúc mnohý —
     <br/>
     No skoro zbadal vážnosť sporu:
     <br/>
     i na znak, že má zmužilosť,
     <br/>
     zdupotal ako obor pravý
     <br/>
     a poukázal na parohy.
     <br/>
     Nič naplat, dravcom: krv a kosť...
     <br/>
     Čo tu? Kam? — Šibnul naspäť v horu:
     <br/>
     tam, úfal, nájde posily,
     <br/>
     tam utají sa, vypočinie,
     <br/>
     a jestli ni tam bezpečnosť,
     <br/>
     je poblíž v rieke, ňou sa splaví.
     <br/>
     Tak hútal asi, jestli hútal,
     <br/>
     keď zvirgal v háj svoj rozmilý;
     <br/>
     však holub mu už odhrkútal:
     <br/>
     jednako len ho trafili,
     <br/>
     a, žiaľboh, rovno na komoru.
     <br/>
     Ustrel sa, krôpky po travine...
     <br/>
     — A strelci hneď ho obskočili,
     <br/>
     pochlubujúc sa víťazstvom,
     <br/>
     parohy chvojou ovenčili,
     <br/>
     na pušky zdvihli s jasotom,
     <br/>
     a pokrikujúc od povole
     <br/>
     (nu, strebli iste tardimole),
     <br/>
     ho nesú dolu závozom,
     <br/>
     zaiste niekam do mohyly?
     <br/>
     Jačoby! Nižej na poľan,
     <br/>
     kde salaš boli rozložili,
     <br/>
     ta niesli ho len, krížne-krážne
     <br/>
     sa otáčajúc úvalom,
     <br/>
     až došli k miestu, kde už pán
     <br/>
     dlel v rozčúlení nemalom;
     <br/>
     tam potom ticho, celkom vážne
     <br/>
     na pažiť slávnou korisťou
     <br/>
     ho jemu k nohám uložili.
     <br/>
     <br/>
     Pán Artuš pomiatol sa zrejme;
     <br/>
     konečne vďakou neistou
     <br/>
     sa uškrnul, a trknúc v šij
     <br/>
     roháča, vrkol: „Pekné zviera.“
     <br/>
     Tu Habáň, hájnik na Čierťaži
     <br/>
     (rád habe, i rád hrtan vlaží,
     <br/>
     a vtedy on je všade kyj),
     <br/>
     už nezdržal sa, slovo prejme:
     <br/>
     „Hej, pekný, prosím ponížene,
     <br/>
     zver,“ riekol, „pekný, ale vera
     <br/>
     i hodne bol už otlčený;
     <br/>
     nech čerti ma“, a tu odpľuvnul,
     <br/>
     „tak predchodil mi ohlúpene,
     <br/>
     sťa skrútená by dáka lajka!
     <br/>
     Tak“, vtom na Čajku zaškuľnul.
     <br/>
     „Na Viechach, prosím ponížene,
     <br/>
     bisťuže iná hostina —“
     <br/>
     „Jak?“ Artuš na to, podráždený,
     <br/>
     „a čo je toho príčina?
     <br/>
     Kto hájnik tu?“ — zrel vôkol hnevne.
     <br/>
     Polesný stŕpol, preriecť chcel;
     <br/>
     však Michal predišiel ho pevne:
     <br/>
     „Ja, prosím, hájnikom tu, Čajka!“
     <br/>
     a predstúpil jak na povel.
     <br/>
     „On,“ ohlásil sa Habáň znova
     <br/>
     (bár zrakom mrskal nejeden
     <br/>
     naň, svrbelo ho na jazyku;
     <br/>
     pomyslel: počkaj, neznesníku,
     <br/>
     dnes priložím ti pod paveň —),
     <br/>
     „on,“ žvastal tedy uštipačne,
     <br/>
     „pán Čajka tu, hľa, hájničí;
     <br/>
     veď poznať to i vpravo, vľavo —
     <br/>
     Ak smreky o tom neráčia
     <br/>
     rozprávať svetu prezázračne,
     <br/>
     zver sama dáva tiež najavo:
     <br/>
     tak zvláštne ku nemu sa chová,
     <br/>
     jak kŕmil by ju vo chlieviku,
     <br/>
     len on nech v cieľ si zastane:
     <br/>
     bez toho, že by koho pýtal,
     <br/>
     ba!“ posepnul sa za brucho,
     <br/>
     „priam sama sa mu dožičí.
     <br/>
     To majster, ale fígle schová —
     <br/>
     pán môže obísť nasucho —
     <br/>
     len jemu nech sa štedre zavdá,
     <br/>
     nech, poznám dobre hrdláča:
     <br/>
     pán-nepán,“ skýchal, „toť je pravda!“
     <br/>
     „Hach, ty mne laješ, ožrane!?
     <br/>
     Ty planec, dušo satanova,
     <br/>
     ty? —“ vriesknul Michal a už chytal
     <br/>
     hlavište. „Ticho!“ Artuš mračne.
     <br/>
     „Kto spálil tohto roháča?“
     <br/>
     „Ja, prosím —“ Čajka vetil chvele,
     <br/>
     pot vyrážal mu v zrudlom čele,
     <br/>
     tak zlosť ho pohla ledačia.
     <br/>
     „Ty?“ pán naň zraky uprel lačné,
     <br/>
     „ty? — Tu máš tedy lovčie právo!“
     <br/>
     a vysolil mu zaucho.
     <br/>
     Stál Michal čo stĺp zmeravele.
     <br/>
     A rákoš jak sa počal hravo,
     <br/>
     tak znevoľnene utuchol.
     <br/>
     No skoro rozjaril sa zase
     <br/>
     roj lovcov. (Michal, pravda, nie:
     <br/>
     on trpel vnútra na otrase
     <br/>
     a k tomu hany nadanie,
     <br/>
     to pálilo ho zvlášte, škrelo;
     <br/>
     lež darmo: onen jeho pán,
     <br/>
     a nech si ho i zhanobili,
     <br/>
     v svedomí nepocítil rán,
     <br/>
     nuž nezronené dvíhal čelo,
     <br/>
     na postať šibúc k poľane.)
     <br/>
     Opätne hájmi zapustili
     <br/>
     na útok, náraz skr a prez,
     <br/>
     napružiac k tomu všetky sily.
     <br/>
     Sťa na bojišti zvíril des
     <br/>
     a prívalom jak vzduchom vrelo;
     <br/>
     i oblak časom ľahostajne
     <br/>
     sa vzňal a sadol na útes.
     <br/>
     Niet kúta, kam by zradotajne
     <br/>
     sa nevplantali, vetriac plen,
     <br/>
     niet; prieval a či priehlbeň:
     <br/>
     im všetko jedno — urrá, smelo!
     <br/>
     zve rozmanitý hluk a tón.
     <br/>
     A veru šťastne pochodili.
     <br/>
     Les roztvoril sa napokon,
     <br/>
     rozchliapil vzdorné hradieb brány:
     <br/>
     i z obrovskej jakby zo stajne
     <br/>
     sa statky jeho vyrútili,
     <br/>
     hľadajúc spásu — nájduc skon.
     <br/>
     Ten hurhaj na to rozháraný,
     <br/>
     jak tleskol, šum hôr miliónlistý,
     <br/>
     ten — kto by všetko opísal!?
     <br/>
     Nu, niet viac príčin ku závisti;
     <br/>
     nadostač zlatých mihlo chvíľ
     <br/>
     pred zrakom, ktorý strehotal.
     <br/>
     Kto strelec jak tra, neschybil —
     <br/>
     kto ťarbák, zostal trčať v brynde,
     <br/>
     hoc v mešku vláčil deväťsíl.
     <br/>
     Pán Artuš tiež blist takej chvíle,
     <br/>
     hľa, schvátil (hja, bol zastal inde):
     <br/>
     i na tróne jak svojom kráľ,
     <br/>
     zbroj u nôh, širák s perom v tyle,
     <br/>
     zasadnul šumnej na koristi
     <br/>
     a spokojne ju potľapkal.
     <br/>
     <br/>
     S tým lov sa slávne ukončil.
     <br/>
     Roh zatukotal v zvúcom výsku:
     <br/>
     a strelci, čujúc známy kvil
     <br/>
     (nejeden po ňom zatúžil)
     <br/>
     prťami, dielmi krížne-krážne
     <br/>
     (pojedni už aj so svorkami,
     <br/>
     kto psinu šťastne dolapil,
     <br/>
     keď skrsla, jazyk plaziac z pysku),
     <br/>
     hneď nadol skärovali z miest
     <br/>
     a podperení tisinkami
     <br/>
     sa zhromaždili k stanovisku.
     <br/>
     I takoj siahli ku merinde.
     <br/>
     Tí ohňa v skoku nakládli,
     <br/>
     tí opäť pripravili ražne;
     <br/>
     dva (bezpochyby ťažko niesť)
     <br/>
     zas kotál zdvihli, na parohy
     <br/>
     by vztýčili ho na počesť;
     <br/>
     tí... inu, každý dlubal inde,
     <br/>
     jak rozumel sa do úlohy.
     <br/>
     A než sa päť ráz ohliadli
     <br/>
     pohorským svetom kolotavo,
     <br/>
     už v nos ich udrel vonný kúr,
     <br/>
     na raty zaškvrčalo právo.
     <br/>
     Zasadli tedy k hostinám
     <br/>
     (pes sliedil, jastril okáľom)
     <br/>
     bez ponúkania do kolesa
     <br/>
     (pán Artuš medzi nich i sám)
     <br/>
     a chutnali si, v pozdrav lesa
     <br/>
     pozdvihnúc občas veleždúr,
     <br/>
     jak popadli ho poriadkom,
     <br/>
     či jedni druhým ukradli.
     <br/>
     No vôľa oná dobrá, pravá
     <br/>
     len vtedy vlastne ako zmij
     <br/>
     na slnku zhrala do liskava,
     <br/>
     žvast, žarty, smiechy zavládli,
     <br/>
     keď Artuš v jarej nálade
     <br/>
     (bár polesnému k závade,
     <br/>
     bo tento zmŕštil sa v tom čase,
     <br/>
     jak malo by to do pomýj —)
     <br/>
     rozkázal v pospas celej chase
     <br/>
     zo svojich zvláštnych bateríj.
     <br/>
     „Hľa, to pán!“ mľaskli, okúsiac,
     <br/>
     a zápäť lepšie, dlhšie prihli —
     <br/>
     Ich rozmar bujnel kamdiaľ viac.
     <br/>
     „Hore ho, chlapci!“ povýsknutím
     <br/>
     sa zhŕkli, „tuľa! hore ho!“
     <br/>
     a už šij nahli pod neho,
     <br/>
     i hneď by ver’ ho boli zdvihli,
     <br/>
     vyniesli na štít vrchola —
     <br/>
     lež zbránil zavčas pokynutím.
     <br/>
     „Veselo radšej, do kola!“
     <br/>
     zval ich a prstom skreslil kľučky.
     <br/>
     Viac nedali sa ponúkať:
     <br/>
     čo mladší hybaj poza bučky
     <br/>
     sa rozskákali dubasive,
     <br/>
     jak zajac začnúc prepletať
     <br/>
     či hupkať, jak keď žaba skacká,
     <br/>
     ,mrň, fuzko!’ ,kŕ-kŕk’ žvastnúc k tomu,
     <br/>
     i nezabudnúc zatúkať,
     <br/>
     či valachovej na píštelce
     <br/>
     zahvizdnúť dolín do prielomu.
     <br/>
     Jak kde ktorému napadlo,
     <br/>
     tak harcuje: ten stvára macka,
     <br/>
     až psiny zvyli úzkostlive;
     <br/>
     ten zasa sádže kotrmelce;
     <br/>
     ten krepčí, podstaviac si klát;
     <br/>
     tu-tam zas v borbu za pasy,
     <br/>
     s pokrikom: „Hrmen... nevídali!“
     <br/>
     dva chytili sa kamasi,
     <br/>
     len tak im povievali käčky,
     <br/>
     zväz stavcov prašťal posunutý:
     <br/>
     tak zvŕtali sa, rimovali —
     <br/>
     Opravdu herské divadlo,
     <br/>
     pánovi zvláštnej ku požive;
     <br/>
     smial sa, až vše mu zapadlo.
     <br/>
     A starší, v ústach zapekačky,
     <br/>
     povaľujúc sa na klesti,
     <br/>
     tí dodávali ešte chuti;
     <br/>
     ten staviť sa chcel o dukát,
     <br/>
     ten jalovicu ku protive
     <br/>
     zas núkal, dušajúc sa: nik
     <br/>
     vraj z tých tam nezmôž’ jeho chlapa,
     <br/>
     to Valibuk vraj z povesti,
     <br/>
     stonoha pestvá na všetky.
     <br/>
     To ešte viacej do ruvačky
     <br/>
     ich popudilo, v tuhší cvik
     <br/>
     sa zakvačkali ani v hänec;
     <br/>
     no márna medvedia tam tlapa,
     <br/>
     daromný úpor zrutecký,
     <br/>
     kde líška otvorila tanec
     <br/>
     a pribrala sa cifrovať:
     <br/>
     konečne preds’ len jalovica
     <br/>
     vrch obdržala; na dukát
     <br/>
     však mráčok sadol zahanbený,
     <br/>
     či závisť. Víťaz-zápasník
     <br/>
     toť drží soka o hrdúsky
     <br/>
     (dosť kričal: eha, iba krík...)
     <br/>
     a vaľká čo smrek povalený;
     <br/>
     i netiekla bár súkrvica,
     <br/>
     priam karmen zaznel lovecký.
     <br/>
     S tým na poľovné prešli kúsky
     <br/>
     a čudné pristrihujú žarty,
     <br/>
     jak to už medzi nimi zvyk.
     <br/>
     „Hop!“ — zavýsknul vtom šibal Grapa —
     <br/>
     „hop! — hybaj v drdy na komprdy!“
     <br/>
     a Klockom, ktorý vedľa stál
     <br/>
     a ústa zeviac v užasnutí
     <br/>
     tam výmyslom ich naslúchal,
     <br/>
     jak obrtačkou zakrútil,
     <br/>
     len toľko, že ho nezrútil,
     <br/>
     „šak,“ tážuc sa ho, vážne zdmutý,
     <br/>
     „šak tys’ to dneska zabil capa?“
     <br/>
     Ten zozbieral sa jaks’ a hrdý
     <br/>
     sa rozkročil mu oproti
     <br/>
     (istotne myslel: vážna vec),
     <br/>
     i v pŕs sa buchnúc opach tvrdý.
     <br/>
     „To verím, že ja —“ zmrmlal. „Var’ ty?“
     <br/>
     ozval sa znovek nezbedník.
     <br/>
     „Mhm... viem už, toho od tej šuty,
     <br/>
     čo na Vida sa okotí,
     <br/>
     šak, Juro? — Chacha, tetrovec! —
     <br/>
     Hop! varuj!“ skríkol ihneď zase,
     <br/>
     a než sa Klocok obhodil
     <br/>
     a vyhnúť stihol, už v tom čase
     <br/>
     sa cezeň hupkom prehodil,
     <br/>
     čapice mu v tvár schľapiac party,
     <br/>
     i spratal sa do rozsedliny.
     <br/>
     Smiech, až sa skoro váľali —
     <br/>
     (Pán Artuš k ústam vzniesol ruku;
     <br/>
     veď bolo to tam do popuku.)
     <br/>
     No vidiac, Klocok jak sa srdí
     <br/>
     a skrúca, kde ten posmešník:
     <br/>
     „Ba, pravda!“ razom zvolali,
     <br/>
     „on zabil capa... nikto iný!
     <br/>
     A poneváč to prvý zver
     <br/>
     (diktoval starý poľovník),
     <br/>
     čo Klocok zmoril mužnosrdý:
     <br/>
     staň sa mu právu po starom!“
     <br/>
     Priam obstali ho na výber:
     <br/>
     dva veniec splietli z borievčiny,
     <br/>
     dva zatrúbili na slávu,
     <br/>
     dva Klocka rúče pozdravili,
     <br/>
     dva ale chvatli ohavu,
     <br/>
     na mravčí kopeň uložili,
     <br/>
     a Grapa po ňom ramárom...
     <br/>
     Smiech, chachot znova nehorázny —
     <br/>
     Tak šantovali. Iba Čajka,
     <br/>
     ustlav si blízko k pahrebe,
     <br/>
     bol tichý, mierny, zdržanlivý.
     <br/>
     Jak práve stvárali tie divy
     <br/>
     a Klocok držal... (hľa, tá lajka!),
     <br/>
     usmial sa síce chutne tiež,
     <br/>
     no zvrtel hlavou, vrknúc: „Blázni!
     <br/>
     A Habáň? — Inu v kotrbe
     <br/>
     on vláčil dosť, až tŕpli plecia,
     <br/>
     mal ďasa, aký vše ho zhuckal,
     <br/>
     i dosť sa plantal spočiatku,
     <br/>
     kde Čajka meškal zavalený,
     <br/>
     dym z pípky kudliac vo svet prázdny:
     <br/>
     no (snáď že viac lial na lemeš,
     <br/>
     alebo trímal pamiatku
     <br/>
     a videl krížik naznačený),
     <br/>
     včuľ darmo, k Michalovi predsa
     <br/>
     sa neosmelil prehovoriť;
     <br/>
     u jalovca sa hniezdil, kľuckal.
     <br/>
     Napokon ale predsa len,
     <br/>
     keď driemot prevliekla sa šajka,
     <br/>
     si ducha pridal ticho zboriť,
     <br/>
     zahundrúc: čo ten kuje hen?
     <br/>
     „He, Mišo, vyhasla mi fajka,
     <br/>
     skoč, dones uhlík!“ poozval sa.
     <br/>
     „Nehliv tam ako trckoreň —“
     <br/>
     Ten avšak leda mrdnul plecom,
     <br/>
     ba ani sa len neobzrel.
     <br/>
     „I, nedurdi sa,“ Habáň zas;
     <br/>
     „či urval som ti i len palca,
     <br/>
     ha? — Bolo to tam! na lopate —
     <br/>
     a tu ti s vredom hneď i kvas!
     <br/>
     Alebo voľakto si myslí,
     <br/>
     že ja už celý povrheľ,
     <br/>
     i prídem čajsi zajtra s vrecom?
     <br/>
     Nu, uvidíme totú psotu,
     <br/>
     na koho prvej príde mráz!
     <br/>
     A potom — hanbiť sa môž’ veru! —
     <br/>
     môj roztomilý kamaráte:
     <br/>
     čí chlieb ješ, toho skáč i nôtu,
     <br/>
     vieš...?“ (Artuš zakúsnul sa v peru.)
     <br/>
     „Hej, chlapci!“ žvastal Habáň ďalej,
     <br/>
     „mne práve skrslo čos’ na mysli,
     <br/>
     to hlávka! zasvitla mi vraz!
     <br/>
     Viete čo...?“ Čeľaď hádala.
     <br/>
     „Iď, Grapo, takojúčko nalej —
     <br/>
     tuž dneska máme Michala!
     <br/>
     Čajkovi nášmu toť deň mena!“
     <br/>
     „Tak je! živ...“ priskočili všetci.
     <br/>
     „Cit, kompánia veľactená,
     <br/>
     myšlienka u mňa povstala:
     <br/>
     ja hoden prvý preriecť k veci!“
     <br/>
     tak Habáň, stojac nahrbený.
     <br/>
     „Michale, počuj — nesrď sa,“
     <br/>
     započal, „hnevy v čerty ta daj!
     <br/>
     Vieš predsa: slnko nezapadaj —
     <br/>
     Hrom doňho, kto je zanovit! —
     <br/>
     Tu vinšujem ti zo srdca:
     <br/>
     čokoľvek žiadaš, nech sa splní,
     <br/>
     a čo by bolo ako moc!
     <br/>
     Tvoj život dĺž sa ani niť
     <br/>
     cez zimu z kužľa tvojej ženy,
     <br/>
     tej rúčej — hech, jej mužom byť!
     <br/>
     Huj, bisťu! — Nono, neškrť sa,
     <br/>
     radš’ vypľuj, čo ti zalíha;
     <br/>
     čert ho vie, žes’ tak presolený! —
     <br/>
     Však skončme: inu, dobrých vecí
     <br/>
     maj v každom kúte dostatok,
     <br/>
     štok vrchovatý, hrniec plný
     <br/>
     a nevykyp ti — V ostatok:
     <br/>
     zbroj nech ti nikdy nezlyhá,
     <br/>
     ni, čuješ...“ „Ale, blázne, iď!“
     <br/>
     prerval ho Michal, „nebľaboc!“
     <br/>
     a už sa titlal do halieny.
     <br/>
     „Ba múdre rečnil —“ tí zas všetci
     <br/>
     v krik, Habáňovi na pomoc,
     <br/>
     i radom slopú prípitok...
     <br/>
     <br/>
     Pán Artuš bol vo vytržení...
     <br/>
     <br/>
     Ďavk skvílil v brdách. Túlaví
     <br/>
     psi prudkým honom zaskolili,
     <br/>
     a poľovci kde salašili,
     <br/>
     skúšajúc dúškov priestrannosti:
     <br/>
     oproti z priečnej húšťavy
     <br/>
     tu jeleň, desaťparožniak,
     <br/>
     vyskočil s okom rozháraným,
     <br/>
     a vidiac, medzi akých hostí
     <br/>
     to vkĺzol, hybaj hore rígľom,
     <br/>
     ozlomkrk trielil v divokosti!
     <br/>
     Kruh strelcov skoro zrazil šľak,
     <br/>
     v dycháčoch zmrzli ohlasy;
     <br/>
     neznali: ako? čo s tým fígľom?
     <br/>
     „Marš!“ zreval Artuš, „rušaj za ním!
     <br/>
     Či oslepli ste, mamľasi!? —
     <br/>
     Hej, Čajko! Keďže pašmeš rád
     <br/>
     a zver ti prívetivá ovca:
     <br/>
     tož ukáž týmtam ochlastaným,
     <br/>
     jak treba divoč pestovať!
     <br/>
     Chcem, aby padol — rozumieš?
     <br/>
     A čo bys’ za ním na kraj sveta —
     <br/>
     zlyháš-li, nie fľask potupy,
     <br/>
     lež — skúsiš potom, ká ti veta...“
     <br/>
     Ni nedoriekol, boli preč,
     <br/>
     hor’ strminami do vrchovca
     <br/>
     frňali zdivelá čo spräž.
     <br/>
     Polesný hľadal okolky —
     <br/>
     no vidiac, ako ho pán zmeral
     <br/>
     pozorom zvláštnej otupy:
     <br/>
     zobral sa voľky-nevoľky,
     <br/>
     a fučiac (inu, hodne bol
     <br/>
     upaslý, i toť rozmohol sa),
     <br/>
     zdýmajúc čajsi ako jež,
     <br/>
     do vrchu ťarbave sa štveral.
     <br/>
     Pán Artuš ale do jalovca
     <br/>
     zašmaril pušku odporne,
     <br/>
     so sebou tajnú zviedol reč,
     <br/>
     a hvizdnúc si švitorne,
     <br/>
     skäroval vľahce lesom vdol...
     <br/>
     Kam? — Čomu ozaj strojil lieč? —
     <br/>
     <br/>
     Kol hájnikovej chalupy
     <br/>
     je ticho; nikde žiadna vrava.
     <br/>
     Len prievan čo vše vystúpi
     <br/>
     z pŕs horských a v hre zvedie švist
     <br/>
     nádvorím: teraz javora
     <br/>
     zažlklý porozčechre list
     <br/>
     a opäť k dverám pitvora
     <br/>
     sa oprie, tými povrzgáva.
     <br/>
     Len ten zvuk — no a tamto riava,
     <br/>
     jej jesenný stesk, clivý bôľ —
     <br/>
     ináčej pusto navôkol.
     <br/>
     Kde Hanka? A čo asi stvára? —
     <br/>
     Nu, kde by bola: v izbe dnu;
     <br/>
     a jak vždy, má i robotu:
     <br/>
     zle pokŕpala, nuž, hľa, pára,
     <br/>
     i nemálo sa pritom zlobí.
     <br/>
     Veď to i vskutku kási kára:
     <br/>
     čo jedna ihla, bez ucha,
     <br/>
     alebo prask! sa ti jej zlomí —
     <br/>
     No, to by ešte bez pohromy:
     <br/>
     napokon dobrú našla predsa;
     <br/>
     lež vtom tá lósu pleťucha,
     <br/>
     to pád, nebodaj letel drak —
     <br/>
     jak len tra, všetko rúče zrobí,
     <br/>
     poskladá, bedlí na všecko,
     <br/>
     i zbodne, by sa nehlo z miesta,
     <br/>
     tak hmyrká štepkom, kadiaľ znak,
     <br/>
     tož oná zajačkova cesta;
     <br/>
     došila — skúša oplecko:
     <br/>
     rukávce boli naopak!
     <br/>
     „Bodaj ťa, bodaj!“ stisla plecia
     <br/>
     od divu, „veď to do poroby...
     <br/>
     To Michal zavinil, len on!“ —
     <br/>
     Keď ráno bral sa na pohon:
     <br/>
     poharkali sa. Ona riekla:
     <br/>
     „Ty, Miško, abys’ rozum mal —
     <br/>
     vieš? Poľovačka hračka z pekla...“
     <br/>
     „Ľaď!“ spurne on sa poozval,
     <br/>
     až zdesila sa neborká,
     <br/>
     „hm, kedy ja bol bez rozumu?
     <br/>
     Ba!“ výsmešne ju premeral,
     <br/>
     „ba pravda, chluplo mi do umu:
     <br/>
     od teba, Dorka-sýkorka,
     <br/>
     som zavše si ho požičal!
     <br/>
     Šak? — Dáš mi i dnes z neho, dáš?
     <br/>
     Daj, šupni semok do taršule,
     <br/>
     a zmudrieme ti ja i gule;
     <br/>
     daj, prosím — “ Pomaňkal ju v čelo.
     <br/>
     „Iď!“ trhla sebou, „netkni sa ma!
     <br/>
     Iď,“ v duši sa jej vpravde cnelo,
     <br/>
     „ty iba vždy sa posmievaš,
     <br/>
     to zato, že o teba stojím!“ —
     <br/>
     „Hej, by ťa roháč nepoklal,“
     <br/>
     on hlasom dodal plačlivým,
     <br/>
     „nuž preto sa tak veľmi bojím;
     <br/>
     a potom — cez deň zase sama,
     <br/>
     neblázon! dvojstý naraz strach!
     <br/>
     Ak by tak z hory dáka saňa
     <br/>
     či černokňažník, Rarach-kraľ,
     <br/>
     alebo lesný muž, či panna —
     <br/>
     a chlapa doma nemáš: ach,
     <br/>
     ach! to by bolo do zblaznenia...“
     <br/>
     „No,“ pretrhla ho, „mlč mi s tým!
     <br/>
     Nie dieťa som, a bárs len žena:
     <br/>
     o seba sa ja netrápim;
     <br/>
     ta z očú mi! choď, háj si iné!
     <br/>
     Kam zabral si sa, skoro ruš’,
     <br/>
     a kľap tam trebárs i do týždňa!“ —
     <br/>
     Stál Michal, žmurkal, nosom krčil.
     <br/>
     „Hneváš sa?“ zvolal, ale už
     <br/>
     vtom pleskom mykla do kuchyne,
     <br/>
     až kloptov okraj podletel,
     <br/>
     jak sršeň, v tvári blkot ruží —
     <br/>
     Oželel, že ju napaprčil
     <br/>
     (toť priekami sa láska tuží);
     <br/>
     i bol by iste ešte šiel
     <br/>
     ju udobriť, nech zora vidná
     <br/>
     ho neupomnie na povel
     <br/>
     ku honbe; privolal len ,zbohom!’ —
     <br/>
     Ledaže ušiel, Hanka tiež
     <br/>
     sa prebrala. Ten pozdrav krátky,
     <br/>
     snáď práve, že len ledabol,
     <br/>
     hnev pritlačil jej celým stohom
     <br/>
     a ľútosť z neho vymohol;
     <br/>
     tvár pred ňou vlastnej tichej matky,
     <br/>
     keď otec ju bol okríkol —
     <br/>
     I karhala sa: „Ó, ty jež!
     <br/>
     Ty dudok! Bunkotavá čmeľa!
     <br/>
     Ty už pre pletky ľúta saň? —
     <br/>
     Nič po nič ty už hnedky chren
     <br/>
     bys’ trela pod nos? — Pekná láska!
     <br/>
     Var’ vsadil ti bol ogrgeň?
     <br/>
     Ba, neskrivil ti ani vláska! —
     <br/>
     A ak slov tvojich nezabudne
     <br/>
     a k túlankám by navykol:
     <br/>
     čo potom?“ — Žasla: „Božechráň!“
     <br/>
     a chvatla k srdcu: ťažko — trudne —
     <br/>
     Deň celý bola omrzelá —
     <br/>
     a trval ozaj za týždeň,
     <br/>
     bez konca-kraja. Napoludnie,
     <br/>
     myslela, naraz odbaví
     <br/>
     i trochu rannej potravy;
     <br/>
     no jak ju vniesla na almaru,
     <br/>
     tam svieti, bŕzne poteraz:
     <br/>
     chuť nedošla, ač slnko bludné
     <br/>
     už hodne kväclo k hlavám hôľ.
     <br/>
     A práca? — Horký z miesta chcela!
     <br/>
     Či počala dač dnu či von:
     <br/>
     nič od rúk — plno nepodaru,
     <br/>
     sťa keby bola okľavela.
     <br/>
     To hrúza! — Zmeravele stála;
     <br/>
     priam však ju oko svrblo zas —
     <br/>
     to trela, až jej celky zrudne —
     <br/>
     I havranisko sadlo raz
     <br/>
     jej na povlač, pred oblok práve,
     <br/>
     a ,kŕkŕ!’ vrieska brbotave —
     <br/>
     Juj! preletel ju ľak i mráz;
     <br/>
     tĺk chvatla, že ho trepne doň:
     <br/>
     tak konečne ho zažehnala —
     <br/>
     A predsa — obrátila v hlave —
     <br/>
     nech súdi veci, ak chce kto:
     <br/>
     len Michal príčina, len on!
     <br/>
     On spôsobil tú haravaru,
     <br/>
     vzal um jej, vôľu, kľúčik zdaru —
     <br/>
     istila, skubúc oplecko...
     <br/>
     <br/>
     Navonku tíš... Až spoza riavy,
     <br/>
     kde krovín mítor s jedlinami,
     <br/>
     ktos’ zadruzgotal porostom
     <br/>
     a začernal sa príkrov hlavy
     <br/>
     (podistým sliedič za ryndzami),
     <br/>
     však hneď zmizol: lebo vtom
     <br/>
     pohorským svahom oproti
     <br/>
     tu strelec vylupnul sa z hory,
     <br/>
     muž strmý čarnej lepoty —
     <br/>
     pán Artuš... Sťa by koho stíhal,
     <br/>
     zobracal sem-tam palné zory;
     <br/>
     načúval — kročil a zas číhal —
     <br/>
     S tým obkolesiac chalupu,
     <br/>
     keď videl, že nič na priekory,
     <br/>
     na dvorec šupol kradmým zvykom
     <br/>
     tak doplužil sa ku schodíkom;
     <br/>
     a tými hybaj hurtom dnu! —
     <br/>
     Čo a jak Hanka, keď hosť vkročil:
     <br/>
     nevedieť (iste skamenelá,
     <br/>
     zabudla uvítania vďak,
     <br/>
     keď zrak jej úšker diabla zočil,
     <br/>
     stál známy pred ňou vlkodlak
     <br/>
     a okáľama žhavo stočil).
     <br/>
     No pár ak bleslo okamihov
     <br/>
     kol domku v rezkom šumení,
     <br/>
     javora sčeriac okrasou:
     <br/>
     už vrava zahrmela smelá,
     <br/>
     až oblôčok sa otriasol.
     <br/>
     Podistým výčitiek sa zdvihol
     <br/>
     roj osí, z hniezda zdurený,
     <br/>
     rozdrážil v iskier kololet:
     <br/>
     by vzteku svojho obsah zlostný,
     <br/>
     žihadiel všetky tŕne, ostni
     <br/>
     vraz metnul vo tvár zvoditeľa,
     <br/>
     či zapudil ho k sitnu späť.
     <br/>
     Po zvade chláchol pochlebný
     <br/>
     zas — vábny lákot na oprátky
     <br/>
     a čankot, podchyt ohebný:
     <br/>
     vzdor zápäť, cuvot strmý, vrátky,
     <br/>
     i odvrk, zvyklý povŕhať —
     <br/>
     Vtom živý, súrny, prosebný
     <br/>
     vzlyk; sťa by toho, ktorý vidí,
     <br/>
     že veľa síl tam premrhať
     <br/>
     mu — i viac než ich v sebe tuší,
     <br/>
     by stačil zvrátiť úpadok,
     <br/>
     a komu ďalších nadávok
     <br/>
     zbroj planá v čistej jeho duši
     <br/>
     už rozhodne sa hnusí, bridí.
     <br/>
     Však márne: prudší svár a krik,
     <br/>
     a lomozu sa strhlo vrenie;
     <br/>
     za okny mihotavé tiene;
     <br/>
     poľuje čajsi svevoľník...
     <br/>
     Rut, dusot, hrmot jak v deň súdny;
     <br/>
     v to ,rata!’ všetkých nerestí,
     <br/>
     že skaly by sa pukla blana;
     <br/>
     ozvenou však len chechot, besy.
     <br/>
     No pablesk, čo jak tenký, vľúdny
     <br/>
     zatleje v každom neštestí,
     <br/>
     svetielce mušky medzi kermi —
     <br/>
     i obeť už-už doráňaná
     <br/>
     uvrzla izbenými dvermi
     <br/>
     preds’; s povýkrikom: ,Miško, kde si?’
     <br/>
     útekom hnala cez pitvor.
     <br/>
     Lež, žiaľboh, ni tam spása, schrana:
     <br/>
     ďas už jej zastal na odpor,
     <br/>
     a „Hohó!“ vresknúc, „okovaná!
     <br/>
     Ja nezdolať ťa, potvoru!?
     <br/>
     Ba prisám —“ znova neochable
     <br/>
     boj podujímal k úmoru.
     <br/>
     „Stoj!“ krikla žena rozzúrená,
     <br/>
     „späť! Netkni sa ma, hnusný diable!
     <br/>
     Na boha zručím svoju vec,
     <br/>
     ty nútiš, bych sa prehrešila!
     <br/>
     Vidz!“ z klina schvatla záražec —
     <br/>
     „Ak neustaneš, jak som žena,
     <br/>
     viac neprekročíš toho prahu,
     <br/>
     bezbožník... varuj!“ Postupnutie —
     <br/>
     „Ľaď! amazonka roztomilá —“
     <br/>
     „Hach! — Zbojník! — Tu máš napokon...“
     <br/>
     Pán Artuš zrúknul, schrčal dute,
     <br/>
     zvrávoral — skydol na podlahu —
     <br/>
     „Juj!“ — Hanka desnú kviľbu vzniesla,
     <br/>
     „krv! — Pomóc! Miško! — On mrie, on —
     <br/>
     Môj bože, čo som urobila...!“
     <br/>
     a kŕčovite cez prah sklesla.
     <br/>
     <br/>
     Tu Michal — celý uzváraný.
     <br/>
     (Pán zmiznul: to ho pokoja
     <br/>
     zbavilo, hneď čos’ zlého šípil.)
     <br/>
     Dorazil hronom príboja.
     <br/>
     Za chvíľku obzeral sa v strany,
     <br/>
     naslúchal — skoro však sa vtípil
     <br/>
     a hurtom šibol k chalupe.
     <br/>
     Lež už hor’ schody — čo tam zrel!?
     <br/>
     Na prahu krížom žena zbľadlá;
     <br/>
     v pitvorci Artuš ustretý,
     <br/>
     a v krvi — siný, umretý —
     <br/>
     záražec — zrovna vraždu hlása —
     <br/>
     Ver’ hrozné! Obraz nevídaný!
     <br/>
     A všetko k jeho potupe,
     <br/>
     nezmazateľná škvrna hany —
     <br/>
     I nediv, toho od divadla
     <br/>
     že kryhou skrahnul, skamenel.
     <br/>
     „Ach, Miško,“ — žena prebrala sa —
     <br/>
     „tys to? — Ó, že len teraz, ach —
     <br/>
     hľa, vidíš — to ja vykázala,
     <br/>
     ja skántrila ho — hrôza, strach!
     <br/>
     Ja, beda mojej sirej hlave —
     <br/>
     Ó, že som prv ti zamlčala...“
     <br/>
     Vzlykala pritom usedave.
     <br/>
     „Šak neľutuj ma, nechcem, nie —
     <br/>
     pošliapaj po mne po ohave
     <br/>
     za mena tvojho stupenie!
     <br/>
     Vedz však: ja vernosť zachovala —
     <br/>
     ten nútil... huch!“ — „Cit! Všetko viem,“
     <br/>
     dovŕšil súrnym spechom Michal
     <br/>
     (zrieť bolo, slobodnejšie dýchal,
     <br/>
     i tvárou zvláštny zhral mu svit),
     <br/>
     a zdvihnúc Hanku k sebe: „Sem!
     <br/>
     sem, ženo moja —“ pevne riekol,
     <br/>
     „poď k svetlu, bár aj pri pokore —
     <br/>
     Tam k totým žiaram, v boží byt
     <br/>
     (prúd pozdných lúčov nebom tiekol),
     <br/>
     ta, babo, ihneď vzhliadni hore!
     <br/>
     Dva prsty zdvihni pekne spolne,
     <br/>
     i prisahaj mi v božie meno,
     <br/>
     na blahú Bohorodičku:
     <br/>
     že všetko, čo len vykonám
     <br/>
     za svoju — tvoju dušičku,
     <br/>
     prikryješ i ty sväto-sväte,
     <br/>
     ni neprezradíš nikomu —
     <br/>
     Prisahaj tedy! — Čuješ, ženo!?“
     <br/>
     Bo náhlil, ona mimovoľne
     <br/>
     (v jej mysli svet, ach, tak sa mätie,
     <br/>
     pohroma stíha pohromu)
     <br/>
     pokľakla chvelé na koleno,
     <br/>
     i vyrkla slovo: ,prisahám’.
     <br/>
     <br/>
     Nedlho došli poľovníci.
     <br/>
     Vesť Artušovho zablúdenia
     <br/>
     rozkúrila ich vo víchrici
     <br/>
     po horách kutajúcich, až
     <br/>
     konečne Podvršiansky svah
     <br/>
     ich zlúčil, kde mdlí od trápenia
     <br/>
     sa spovedajú: „Niet ho!? — Máš! —
     <br/>
     Var’ macko dáky — ale, bah!“
     <br/>
     Tu Čajka, srdný vzdor na líci,
     <br/>
     bez otáľania povlačou
     <br/>
     popošiel, očujúc ich zbeh,
     <br/>
     a zrovna, jak by to len hračka:
     <br/>
     „Daromnô brúsiť po pekliech;
     <br/>
     sem,“ kývnul, „tuť je panák váš! —
     <br/>
     Nepravda, vydarený lov?
     <br/>
     Mňa vedel pohnať za roháčom;
     <br/>
     sám ale — čo tam poľovačka? —
     <br/>
     medzitým kul už na ledačom,
     <br/>
     kul, ďablec, zháňal svevoľu.
     <br/>
     Vraj lepšia korisť moja baba —
     <br/>
     a hybaj cudzí na chodník!
     <br/>
     Hájnička, myslel, vábcu zvykla —
     <br/>
     tak hútal hádik a šuch! — Jaba!
     <br/>
     Poľahlo — hrmen prabohov!
     <br/>
     Nu, skolil som ho pospolu...
     <br/>
     Zaplatil pokus, záškodník!“
     <br/>
     <br/>
     Hanka len teraz zvedela:
     <br/>
     nač prisahala. Krušno zhíkla
     <br/>
     a k operadlu primrela...
     <br/>
     <br/>
     Ostatní stáli ani skaly.
     <br/>
     Des rozletel sa po tvárach;
     <br/>
     i slovko prehodiť sa báli.
     <br/>
     Až Habáň odvážil sa: „Jach!“
     <br/>
     zabručal, „predsa si raz postlal,
     <br/>
     preds’! — Driečny hájnik, ačidali!
     <br/>
     Šak bisťu sme už doskákali —“
     <br/>
     Od Čajku však hneď svoje dostal:
     <br/>
     „Čuš, ľabo! Čo ťa do teho...?“
     <br/>
     <br/>
     Polesný, čo tiež stĺpkom zostal
     <br/>
     bol stáť, i súžil sa a mučil —
     <br/>
     už nezdržal sa. „Chycte ho!“
     <br/>
     zareval. „Ešte brechať má tu?
     <br/>
     Hneď a hneď svorku — slučky naň —
     <br/>
     A tuho ruky ku chrbátu
     <br/>
     mu skvačte, by sa škripcu učil!
     <br/>
     Že nezvirgá vám, boh vás chráň —
     <br/>
     — Och, že som vraha odporučil!“
     <br/>
     <br/>
     Lež Michal: „Pane, netreba.
     <br/>
     Nebojte, nie! — Mňa vešať budú,
     <br/>
     ste svedci všetci, že mňa len...
     <br/>
     Viem, kam mám, ručím za seba!“
     <br/>
     <br/>
     A leda svitlo v druhý deň,
     <br/>
     sám rúče oznámil sa súdu.
     <br/>
    </p>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="x">
       </a>
       X
      </h2>
     </div>
    </div>
   </div>
   <div class="literallayout">
    <p>
     <br/>
     Ach, zloba dvere nájde všade!
     <br/>
     <br/>
     Daromne bezpečíš sa zhrda,
     <br/>
     že veď val rieky obteká
     <br/>
     či plotom obstali ťa brdá:
     <br/>
     ver, všetko márna opeka,
     <br/>
     kde ona rozhodla sa k zrade,
     <br/>
     sieť klamnú k činu rozvlieka.
     <br/>
     <br/>
     Aj k Čajkovcom toť prerobila
     <br/>
     si otvor hustej na ohrade.
     <br/>
     Bárs hora ho tmou priclonila:
     <br/>
     odkryla tichý lásky kút
     <br/>
     preds’, vetvy zdvihnúc priliehavé;
     <br/>
     a jak len diabol sám je vstave
     <br/>
     človeka blahom povrhnúť:
     <br/>
     bez šetrnosti, milosrdia
     <br/>
     na onen strom sa oborila,
     <br/>
     kde hniezdo uvili si práve,
     <br/>
     v ňomž, až ich práca zmohla tvrdá,
     <br/>
     tak radi učupli sa vše
     <br/>
     ku srdcu srdce, hlava k hlave —
     <br/>
     sťa holúbky dva hrkútavé,
     <br/>
     v sny prejdúc plné rozkoše;
     <br/>
     i jak sa tak naň oborila,
     <br/>
     drmala, triasla potiaľ ním,
     <br/>
     až s koreňom ho vytruštila...
     <br/>
     To koniec jedle. — Nuž a z hniezda
     <br/>
     čo? — Strapy jeho pošli v ples
     <br/>
     veterný, v háj sa rozleteli —
     <br/>
     Tak v nociach, keď sa zrumí hviezda,
     <br/>
     vše vídať nebom jesenným
     <br/>
     úlomkov kŕdeľ bleskoskvelý
     <br/>
     v ten istý čierny padať les.
     <br/>
     Jak ináč razom na Podvrší!
     <br/>
     Púšť, mŕtvota — a z mračien prší —
     <br/>
     na okne havran krákoce,
     <br/>
     a víchor dvermi vrzgoce — —
     <br/>
     <br/>
     — Po onej strašnej udalosti
     <br/>
     a uväznení Michala
     <br/>
     čo zbudlo Hanke? — Čo by iné?
     <br/>
     Bárs nevedela od starosti —
     <br/>
     ku rodičom sa zabrala.
     <br/>
     Chýr predišiel ju — ako by nie?
     <br/>
     Už dobrý ako frčí v svet —
     <br/>
     a zlý? Och, to rut divokosti —
     <br/>
     nie, takých krídel vtáčích niet!
     <br/>
     Len o ňom melie po dedine
     <br/>
     jazykov rezká praktika:
     <br/>
     kde, kedy, čo a jak sa stalo.
     <br/>
     Pod uhly len to totožno,
     <br/>
     v mizierkach tej len o novine —
     <br/>
     a pravda, kamdiaľ v horšej sline —
     <br/>
     „Veď to aj hrôza veliká,
     <br/>
     k tej pridať veraž’ nemožno,
     <br/>
     keď skutok sám už celé bralo!
     <br/>
     Toť pýcha — už jej úložno
     <br/>
     (tak tu-tam kmotry pri trlici),
     <br/>
     máš! Sebevoľnosť potrestaná:
     <br/>
     z Podvršia rušaj k šibenici!
     <br/>
     A ako sa ti vypínalo —
     <br/>
     Habáňka dobre veštila:
     <br/>
     čľup v kaluž žaba z močila —“
     <br/>
     — Ach, v ľuďoch nieto zľutovania...
     <br/>
     <br/>
     Ač noc už bola zvesila
     <br/>
     údolím temné svoje stíny,
     <br/>
     i mesiac v oblak skryl sa dumný
     <br/>
     a poľom iba vetra švist:
     <br/>
     preds’ Hanka k sadom zbočila,
     <br/>
     pominúc cestu do dediny.
     <br/>
     Sťa zlodej vyšlý na korisť,
     <br/>
     tak plúžila sa poza ploty
     <br/>
     a potkýnala opreteky,
     <br/>
     až skok! — i bola na záhumní.
     <br/>
     <br/>
     Tam povydýchla z úzkosti:
     <br/>
     že ak tak preds’ sa s niekým stretne;
     <br/>
     ten vidiac stvoru zbabušenú
     <br/>
     sa chvieť jak osikový list,
     <br/>
     priam prikradne sa ošemetne
     <br/>
     a strhá, zlapá, pozná ju —
     <br/>
     i skríkne: „Hohou! sem sa, ľudia,
     <br/>
     sem! držím zbojníkovu ženu!“ —
     <br/>
     a ľudia sa už zbiehajú,
     <br/>
     ten povraz, onen nesúc vily,
     <br/>
     a v chvíľke v kruh ju obskočili,
     <br/>
     päsť zatínajú, hrozia, súdia,
     <br/>
     jak čítali by vo svedomiu —
     <br/>
     i richtár došiel v náhlosti;
     <br/>
     ten, akže ináč nerozhodne
     <br/>
     — tiež pytač kedys’ opozdilý —
     <br/>
     tož aspoň vycuzdí ju hodne
     <br/>
     a bársi z otcovského domu
     <br/>
     palicou vo svet vyhostí.
     <br/>
     Od toho pooddýchla, hľa,
     <br/>
     nešťastná, blízko čujúc vráta,
     <br/>
     by zavčasu sa schovala;
     <br/>
     i takoj otvoriť ich chváta.
     <br/>
     No teraz len čo zbadala,
     <br/>
     v jak krušnom nachodí sa stave!
     <br/>
     Len teraz zhliadla ťažkosti,
     <br/>
     až v boľnej zvírilo jej hlave,
     <br/>
     ťažkosti, strasti opravdové:
     <br/>
     jak asi pád ten znesie mať?
     <br/>
     A otec čo na všetko povie? —
     <br/>
     Mať uzná, utíši sa snáď —
     <br/>
     lež otec? — Ó, ten vztekom zháka
     <br/>
     a vzblčí hnevom ani šarkan!
     <br/>
     Podchytí obuch ako kôl
     <br/>
     a — darmo rata z všetkých strán —
     <br/>
     zdrúzga ju sťaby v medzi kriaka!
     <br/>
     To však by krátky pre ňu bôľ,
     <br/>
     i sama v tomže okamžení
     <br/>
     by stihla v mlynskú hupnúť pláň,
     <br/>
     či hlavou trepnúť hen o parkan;
     <br/>
     lež Michal, Michal! — ako s tým!? —
     <br/>
     A na toho tesť rozzlobený
     <br/>
     sa oborí len s všetkým zlým,
     <br/>
     čo na jazyk mu podá slina.
     <br/>
     Bude mu strašne bohovať;
     <br/>
     zahreší, až ho poldedina
     <br/>
     počuje: ,Ver pekný zať,
     <br/>
     hej! — bodaj by bol zlámal väzy,
     <br/>
     keď prvý raz sa zabral k nim! —
     <br/>
     By žalárnej zhnil na reťazi,
     <br/>
     a keď ho styknú na šibeň,
     <br/>
     by zdochýnal tam za týždeň!
     <br/>
     By... zbojník, mordár...!’ Také veci
     <br/>
     a horšie otec bude stvárať,
     <br/>
     a ona musí mlčať predsi,
     <br/>
     vyvolať nesmie: ,Mrzká lož!
     <br/>
     Môj muž je jak ten mladý deň...’
     <br/>
     A to jej bude dušu párať,
     <br/>
     to v srdci ostrý zvŕtať nôž! —
     <br/>
     — Ó, ako dlho v humne stála,
     <br/>
     nevediac, vrátiť sa, či ísť —
     <br/>
     kde, ako stroviť trýzeň, žiale?
     <br/>
     O prielaz lakeť — vzdychala:
     <br/>
     ach, keby nebo chcelo kárať,
     <br/>
     i vôdra ťažká povala
     <br/>
     by prasknúť mohla... áno, ale...!
     <br/>
     Jak dlho... než sa odhodlala:
     <br/>
     nech príde s bohom, čo má prísť!
     <br/>
     Pitvorom ohník kozubový
     <br/>
     žiar vrhol prez dvor prejarkú
     <br/>
     a rozstrel na plot lesinový,
     <br/>
     keď vošla Hanka. Chudina,
     <br/>
     len toľko, že nepadla z nôh.
     <br/>
     Mať upustila topárku
     <br/>
     a skríkla divom: „Hana! Och —
     <br/>
     och, dievka moja jediná! —
     <br/>
     Nuž pravda predsa, od susedy
     <br/>
     čo počula som na mrku,
     <br/>
     že Mišo, Mišo hrozný pád!? —
     <br/>
     Ja, že len mrcha sveta zvedy...
     <br/>
     Och! (ruky lomiť počala)
     <br/>
     i snilo sa mi, hľa, to samo.
     <br/>
     Joj! keď tak otec príde z hory —
     <br/>
     poď, ukryjem ťa do komory!
     <br/>
     môj bože...“ A jak naposledy
     <br/>
     už mali by sa uvídať,
     <br/>
     kvíliac si padli kol krku —
     <br/>
     mať: „Veď som si ťa vydala...“
     <br/>
     a dcéra: „Mamo moja, mamo...“
     <br/>
     <br/>
     O chvíľu vtiahol gazda s drevom.
     <br/>
     I len že pozastavil spräž,
     <br/>
     zhôkajúc hlasom mrzutým,
     <br/>
     už obrátil sa k izbe revom:
     <br/>
     „Hej, stará! Kde si? — Počuješ!?
     <br/>
     Vieš, tvoj zať čo vyviedol hlavný?
     <br/>
     Sto bohov v jeho materi...!
     <br/>
     Máš kaše na čertovej pavni,
     <br/>
     navarila si obžery,
     <br/>
     chlíp teraz i s tým štencom svojím!
     <br/>
     Ty... (pridrhol sa pohnutím) —
     <br/>
     Nech fľochne mi len do dverí
     <br/>
     ten pačrev, len nech — jak tu stojím,
     <br/>
     tej suke hlavu odkrútim! —
     <br/>
     — Hô! — kdeže zase kľapčíš, Števo!?
     <br/>
     (Parobok — nebodaj sa schoval.)
     <br/>
     Čo neodbíjaš kramlice?
     <br/>
     Var’ z kolies samo skočí drevo,
     <br/>
     há?“ a už kmásal ho za käčku —
     <br/>
     „hej, tebe tvojej do štice,
     <br/>
     trúp!“ hodil reťaz, zahromoval —
     <br/>
     I frflal-mrmlal, pri mesiačku
     <br/>
     jak skladal, dvíhal, uvaľoval.
     <br/>
     No pravých súžieb, nerestí
     <br/>
     len potom nastúpili dni
     <br/>
     pre obe zúbožené ženy;
     <br/>
     sťa dračisko tam v povesti,
     <br/>
     tak riadil gazda rozzúrený
     <br/>
     po dome, kamkoľvek sa schýlil,
     <br/>
     klial, hromžil, drúzgal, sekal, pílil —
     <br/>
     Čo deň, to nové bolesti,
     <br/>
     a nedochádzal posledný.
     <br/>
     A aby miera zvrchovaná,
     <br/>
     zmut nový ťažkej do úlohy,
     <br/>
     keď súdne došlo pozvanie
     <br/>
     (v otcových očiach strašná hana!):
     <br/>
     tu Hanka k svojej obrane,
     <br/>
     hoc lomili sa pod ňou nohy,
     <br/>
     chtiac-nechtiac i to vykonala:
     <br/>
     luhala drzo, vedome —
     <br/>
     by sľub svoj krehký zachovala,
     <br/>
     svoj zločin zniesla na Michala,
     <br/>
     na toho, ktor’ho milovala
     <br/>
     nad všetko... Ó, jej svedomie!
     <br/>
     I v tom zas nová žravá rana...
     <br/>
     <br/>
     <span class="emphasis">
      <em>
       Otec
      </em>
     </span>
     <br/>
     <br/>
     Či zdostač som ti netrúbil
     <br/>
     do tvojich zadubených uší,
     <br/>
     dievčisko: daj si pokoj s ním!?
     <br/>
     Už parsún sa mi neľúbil
     <br/>
     s pozorom sťa vlk gánistým —
     <br/>
     hneď znal som, zlý duch že v ňom čuší!
     <br/>
     Ale ty, krutý zanovit,
     <br/>
     čo? — vždycky len zaň si sa drela,
     <br/>
     v dedine len on jediný,
     <br/>
     sťa vedel by bol porobiť —
     <br/>
     paholok — aby v jeho duši!
     <br/>
     Mám zaťa teraz — vyvrheľa,
     <br/>
     mám! Uctil tesťa šediny,
     <br/>
     i poustlal mu — na tŕninu!
     <br/>
     Raf doňho jarabatá strela,
     <br/>
     v pažerák jeho zločinný...!
     <br/>
     <br/>
     <span class="emphasis">
      <em>
       Dcéra
      </em>
     </span>
     <br/>
     <br/>
     ...Och, ňaňo: mne pripíšte vinu,
     <br/>
     len mne...
     <br/>
     <br/>
     <span class="emphasis">
      <em>
       Otec
      </em>
     </span>
     <br/>
     <br/>
     Čo, — tristo hrmených,
     <br/>
     ty zastávať ho budeš ešte!?
     <br/>
     Sem, lemeš vyskubať ti, kliešte!
     <br/>
     Sem topor, ostatný tvoj dych —
     <br/>
     Alebo keď ho zastávaš,
     <br/>
     si hriechu jeho spoločnicou,
     <br/>
     dom obraciaš mi na Sodomu?
     <br/>
     No, breš! — To nechcem tvojej pary,
     <br/>
     šak ani bývať s takou zlicou;
     <br/>
     hneď a hneď prac sa z môjho domu
     <br/>
     a nikdy sa mi neukáž,
     <br/>
     ináče beda, beda ti...
     <br/>
     <br/>
     Tu buchnul o stôl, až sa uhnul
     <br/>
     pod ťažkým päste úderom;
     <br/>
     na dcéru palný hodiac zrak,
     <br/>
     hrozive zastal, skalou stuhnul.
     <br/>
     <br/>
     Kol úst hra, potrh desnej muky,
     <br/>
     sĺz výron z očí bohatý —
     <br/>
     postúpla Hanka od almary
     <br/>
     i plúžila sa ku dverom
     <br/>
     a bez márneho slovíčka,
     <br/>
     len skľúčiac ponad hlavu ruky
     <br/>
     a zafikajúc trošíčka,
     <br/>
     šla...
     <br/>
     <br/>
     Mať vtom skríkla zúfalá:
     <br/>
     „Čo stváraš — bože! — starý, starý!?
     <br/>
     Máš rozum? — Horký! ani mak —
     <br/>
     tys’ otec? Ibák — vlkolak!
     <br/>
     Joj...!“ a za dcérou bežala —
     <br/>
     Divákov tu-tam plné špáry —
     <br/>
     <br/>
     Tak išlo to, hľa, v tomto dome:
     <br/>
     deň svital, mrkal zmráčený.
     <br/>
     Nuž nediv, toľkej po pohrome,
     <br/>
     čo rodinku v ňom zasiahla,
     <br/>
     po toľkých zmutkoch haravary,
     <br/>
     hryzavých súžbach, trápení:
     <br/>
     mať, neborka, že obľahla.
     <br/>
     „Oj, dievka moja,“ riekla raz
     <br/>
     oslablá, bledá ani stena,
     <br/>
     „ten otec preds’ má pravdu v mnohom...
     <br/>
     Na reči toľkých, na odkaz
     <br/>
     mali sme riecť len ,spánombohom’
     <br/>
     Mišovi, a nie sa s ním pliesť;
     <br/>
     nebola bys’ sa zaväzila.
     <br/>
     Do akých pýtali ťa miest!
     <br/>
     Sťa vtáča by si bola žila —
     <br/>
     Dnes? — Ani hniezda ani mena,
     <br/>
     si biedna, nešťastlivá žena,
     <br/>
     ach, bože... čo to za potrest?“
     <br/>
     Hanka len hlavu zalomila,
     <br/>
     oprela sťažka o pelesť,
     <br/>
     i zaupela usedave;
     <br/>
     a tak jej prívet ten v sluch tlúkol
     <br/>
     (mať hladkala ju chudou rukou),
     <br/>
     tak do duše znel dotierave:
     <br/>
     len toľko, že sa nezradila!
     <br/>
     <br/>
     A darmo zelín viazanica —
     <br/>
     nadarmo próby ľudských rád,
     <br/>
     nič nevedeli tentokrát:
     <br/>
     mať skoro na to umrela,
     <br/>
     zachvátila ju úložnica.
     <br/>
     Bôľ Hanky, jak to videla,
     <br/>
     keď drahú mater zrela stuhlú
     <br/>
     na doske, milosť anjela
     <br/>
     v komore mrku pod tieňami...
     <br/>
     bôľ nemožno jej opísať!
     <br/>
     Jak zobjímala tú jej truhlu
     <br/>
     a bozkávala zas a zas,
     <br/>
     v čas pohrebu! Jak vykladala!
     <br/>
     Pri odobierke rechtora
     <br/>
     bez miery jatá neresťami
     <br/>
     jak vztýčila sa kŕčovite
     <br/>
     — až húfy vôkol prejal mráz —
     <br/>
     a chvatnúc k srdcu, zbedákala!
     <br/>
     Verš každý tak doň ťal a pichal!
     <br/>
     A keď už tajšli zo dvora
     <br/>
     pri krušných zvukoch: ,Miserere’ —
     <br/>
     pod kviľbou hrany v ten breh známy
     <br/>
     keď skärovali dohora...?
     <br/>
     I vrhla by sa ver’ do jamy,
     <br/>
     ku matke ľahla okamžite —
     <br/>
     však Michal, bože! — chudák Michal —
     <br/>
     <br/>
     Otec, jak keby každá spona
     <br/>
     sa razom bola prervala,
     <br/>
     zanemel, stupel na pocite;
     <br/>
     zmraštený mlčky chodí, koná —
     <br/>
     len silnejšie ak pľaští dvere.
     <br/>
     Raz predsa jednou dobou rannou
     <br/>
     prerušil pokoj domáci
     <br/>
     a k Hanke, utrápenej dcére,
     <br/>
     hoc už jak kameň mlčala
     <br/>
     i tmolila sa ani tôňa,
     <br/>
     zrak uprúc rudo horiaci,
     <br/>
     pošmúrne tieto slová riekol:
     <br/>
     „Len vzdychaj, žaluj a sa súž,
     <br/>
     len — paromovská hostina!
     <br/>
     (Pot desný tvárou dol’ mu tiekol.)
     <br/>
     Máš príčin veľa-neveľa —
     <br/>
     Tiež líham-vstávam s veľkou ranou,
     <br/>
     tiež: dobrá žena, gazdiná
     <br/>
     toť (slzu zmliaždil tvrdou dlaňou)
     <br/>
     dnes týždeň jak mi umrela.
     <br/>
     Hej, vzdychaj, dievko, a sa zmáraj,
     <br/>
     mať tvoja — čože? — Nikdy! Čuš!
     <br/>
     Všaks’ sama zo sveta ju zniesla,
     <br/>
     ty, ty a galgan ten, tvoj muž! —
     <br/>
     Rozumiete sa do remesla;
     <br/>
     ja tiež dosť skoro pôjdem za ňou,
     <br/>
     nu, skoro — boh vás súď a skáraj!“
     <br/>
     <br/>
     Vykríkla, na kolená sklesla...
     <br/>
     <br/>
     Keď prebrala sa z poumdlenia
     <br/>
     a spomla hrôzu na všetku:
     <br/>
     skočila ako najašená,
     <br/>
     schytila z žŕdky plachetku
     <br/>
     a, mihnúc dvermi, šla...
     <br/>
     Kam? — Ktovie?
     <br/>
     No zjavila sa skoro znove.
     <br/>
     Sprvu u Sedembolestnej
     <br/>
     pred bránkou vídali ju mnohí
     <br/>
     v podobe divnej, nerestnej:
     <br/>
     jak kľakala tam pohotove
     <br/>
     vzdor vetrom sychravým a pľúšti
     <br/>
     a pomykala pátričky.
     <br/>
     Však len že víchor hnul sa v húšti
     <br/>
     líp, lístím zhrkal cestičky:
     <br/>
     už z kolien hupla a poď vnohy,
     <br/>
     frčala — pravá pobehlica.
     <br/>
     A zima pritrielila. Raz,
     <br/>
     ač strašná viala chumelica,
     <br/>
     až v hore nadišli ju chlapi,
     <br/>
     hej; tí, že raždie zbiera — horký!
     <br/>
     od krovia ku kru povoľky
     <br/>
     sa krúti, zobe borôvky —
     <br/>
     I nakliali jej do bosorky;
     <br/>
     jeden poď bokom, že ju lapí:
     <br/>
     zbadala, hybaj krížom v laz!
     <br/>
     Ba i k domu sa priplichtila:
     <br/>
     u okna, sťaby k výskumu,
     <br/>
     ju videli stáť mrazným ránom:
     <br/>
     len tak ju zima drvolila,
     <br/>
     tvár hrozná, kostrubatý vlas,
     <br/>
     plachetka skoro iba strapy —
     <br/>
     I stála sťaby k výskumu
     <br/>
     u okna, už-už prsty na ňom,
     <br/>
     by zaťukali v prítlumu:
     <br/>
     ach, milosť, otvor — hlad a mráz;
     <br/>
     vtom zadupkala súrne-náhle,
     <br/>
     do okna päsťou trepla vraz,
     <br/>
     zachechtala sa, ráňa ciagle...
     <br/>
     <br/>
     — Vraj podstúpila z rozumu.
     <br/>
    </p>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="xi">
       </a>
       XI
      </h2>
     </div>
    </div>
   </div>
   <div class="literallayout">
    <p>
     <br/>
     Po skrutách-zvratoch vyšetrenia,
     <br/>
     po výsluchoch šírej osnovy,
     <br/>
     po dlhých trapiech, nemociach
     <br/>
     a stuchlej väzby polnociach
     <br/>
     konečne svitol väzňovi
     <br/>
     deň záverného prelíčenia.
     <br/>
     <br/>
     Ďaleko ešte okamih,
     <br/>
     až prenikavý zaznie zvonec,
     <br/>
     by zodvihla sa opona,
     <br/>
     z podzemia človek vyvstal padlý,
     <br/>
     z výšin zas anjel zákona
     <br/>
     zostúpil, a než oči zhádli,
     <br/>
     divadlu mečom zrobil koniec.
     <br/>
     <br/>
     Ďaleko ešte okamih —
     <br/>
     no ruch už ľudstva, tlak a stih,
     <br/>
     sťa vlny rieky rozprúdené
     <br/>
     sa hrnú do súdobnej siene;
     <br/>
     jak sa to obyčajne stáva
     <br/>
     v čas riešby hrdelného práva.
     <br/>
     <br/>
     A doba prišla. Sviece vzpláli
     <br/>
     kol muky sťaby v kostole.
     <br/>
     Stranou sa dvere rozostali:
     <br/>
     rad sudcov vkročil strmo, vážne,
     <br/>
     a kolo stola nepreťažne
     <br/>
     zasadli v prísnom úkole.
     <br/>
     Hen žalobník sa v aktách štára,
     <br/>
     tam obhajca zas čaká, zhára — —
     <br/>
     <br/>
     Tíš zvládla sieňou, mlkot tupý,
     <br/>
     že mušky prelet by si čul.
     <br/>
     Predseda spešne pokynul:
     <br/>
     obvinený ať predostúpi.
     <br/>
     A okamih než bŕkol slabý
     <br/>
     dokola v zvedavosti hrách:
     <br/>
     tu Čajka! — Ozbrojení drábi,
     <br/>
     prez zástup pracne kliesňac cestu,
     <br/>
     už šikujú ho v okovách;
     <br/>
     strkajú k zvyčajnému miestu,
     <br/>
     až pri samučkom zábradlí
     <br/>
     sa octnul, zoči-voči súdu.
     <br/>
     Len toľko, že sa neprešinul
     <br/>
     cez prejmu totú, tak bol mdlý,
     <br/>
     tak zbitý všakým šľahom trudu,
     <br/>
     čo v žalára tmách hlivel, hynul.
     <br/>
     Jak vzozrel, zase tisíc zrakov
     <br/>
     ho zasypalo žihadly
     <br/>
     a žravou túžbou ledajakou,
     <br/>
     sťa havrani by vyhladlí
     <br/>
     sa zlietli k jeho potupe:
     <br/>
     tiež nediv, že sa zgalamutil;
     <br/>
     nevediac, jak im vyhnúť, kam,
     <br/>
     zrel k stropu a zas ku nohám,
     <br/>
     i premínal sa, zbĺkal, sinul —
     <br/>
     Konečne sily zobral preds’,
     <br/>
     putami srdne drmol, rútil,
     <br/>
     až zachrešťalo v retiazkach;
     <br/>
     vlas prišuchnul si rozcuchaný;
     <br/>
     s tým zrakom mračným, že až strach
     <br/>
     (až obecenstvom zhralo hnutie),
     <br/>
     tak zlobne šmaril do divákov,
     <br/>
     že — — I jak pravý zločinec,
     <br/>
     povysmejúc sa nástrahám
     <br/>
     a k vzdoru utieknuc sa zbrani,
     <br/>
     po ráznom k prejme postupe
     <br/>
     pozastal strmo, nepohnute.
     <br/>
     S tým započalo vypočutie.
     <br/>
     Predseda slovo prejal prvý,
     <br/>
     po všeobecných otázkach
     <br/>
     skúšajúc väzňa takto sám:
     <br/>
     „O tomto čase práve vlani
     <br/>
     — lež čistú pravdu povedz nám —
     <br/>
     v hôr podvršianskych ústraní
     <br/>
     a čo viac v tvojej chalupe
     <br/>
     bol nalezený mŕtvy, v krvi,
     <br/>
     pán mladý, Artuš Villáni.
     <br/>
     Že násilie mu vzalo život,
     <br/>
     je svetlá, neodškriepna vec;
     <br/>
     nasviedča miesto — jakosť rany —
     <br/>
     a iných okolností prívod,
     <br/>
     zvlášť ale, vidz, tvoj záražec! —
     <br/>
     Ty ihneď priznal si sa skutku,
     <br/>
     sám oznámil si hrozný pád,
     <br/>
     spravedlnosti vyzvúc činy;
     <br/>
     nuž udaj — na tú muku hľaď:
     <br/>
     tys’ zavraždil ho, abo iný?“
     <br/>
     Tu Michal, zazrúc sviece vzpláť
     <br/>
     jak prihrozením: Pravdu pravú
     <br/>
     rec! božím pozeráme jasom —
     <br/>
     len-len sa vydrel zo zámutku;
     <br/>
     srdnate spechom vzpriamil hlavu
     <br/>
     (— v zástupe živosť pobadať —),
     <br/>
     i vetil odhodlaným hlasom:
     <br/>
     „Ja vraždil — páchateľ som viny,
     <br/>
     ja, prosím pekne, nikto iný...“
     <br/>
     „Keď tak,“ diaľ prézes pokračuje,
     <br/>
     „nuž oznám hneď i príčinu,
     <br/>
     čo ku strašnému zločinu
     <br/>
     ťa pohlo? — Predsa synom pána
     <br/>
     bol, ktorý službu, chlieb ti dal —
     <br/>
     to, myslím, k úcte povzbudzuje?
     <br/>
     Tým väčší nevďak, zvrhlosť, hana —
     <br/>
     — No, prečo? Tu čas, udaj voľne,
     <br/>
     na tebe ťarcha veliká:
     <br/>
     ký diabolský ťa strhol nával?
     <br/>
     Už v hore si sa zakladal
     <br/>
     vraj — pre chatrný oflinok,
     <br/>
     hm, sluha — drzosť neslýchaná,
     <br/>
     po pletke to by účinok!
     <br/>
     Ty tedy vraždils’ úmyselne —
     <br/>
     čo? Hovor!“ Vidno bolo, že
     <br/>
     nešťastník horič polyká;
     <br/>
     ten podstrk dych mu zadrhával —
     <br/>
     „Ja bil som, no nie z úmyslu,
     <br/>
     tej škvrny nemám na svedomiu!
     <br/>
     Nik lepšie slúžiť nemôže,
     <br/>
     tak slúžieval som domu tomu;
     <br/>
     neblížil ani v pomyslu —
     <br/>
     A čo sa týče samej vraždy,
     <br/>
     ľutovať musím večito:
     <br/>
     no ja ho nezval, nekutil —
     <br/>
     pán pristúpil mi, kde ma bolí,
     <br/>
     i červiak sprotiví sa zavždy;
     <br/>
     pán začal...“ a hneď vyrozprával,
     <br/>
     jak v prvom stálo protokoli.
     <br/>
     „— Svedkovia ale vravia proti,“
     <br/>
     predseda prerval v reči ho;
     <br/>
     „keď k hájnickému prišli domu
     <br/>
     a nad nešťastím strnuli:
     <br/>
     tys’ zúril-búril oprekoty,
     <br/>
     i všelijak sa rúhal panstvu!
     <br/>
     Pokážuc drzo k dielu tomu,
     <br/>
     dals’ vraj, jak všetci počuli
     <br/>
     — ale zvlášť jeden svedčí to —
     <br/>
     radostný výraz svojmu planstvu;
     <br/>
     i bez každého okolku
     <br/>
     vraj splesals’: Badal ja to, šípil,
     <br/>
     kam škúli lakotný môj hosť!
     <br/>
     Ej, počkaj, brachu! — nuveď, reku,
     <br/>
     čo len sa vlečie, neutečie —
     <br/>
     bzik! — ja ryp doň, než sa vtípil...!
     <br/>
     Jak? — Čo máš na to, nečloveče!?“
     <br/>
     „— Že všetko možné; v ohni vzteku
     <br/>
     človeku ťažko sa je nájsť...“
     <br/>
     „A ešte jedna okolnosť,“
     <br/>
     ozval sa náhle prísediaci:
     <br/>
     „pod stolom našli tobolku
     <br/>
     a pod almarou prsteň zlatý,
     <br/>
     patrné, odkiaľ pochodiaci —“
     <br/>
     „Čo!?“ skočil Michal opodiaľ
     <br/>
     a zreval; húfom zarazenie —
     <br/>
     „Ja mal bych zbíjať? Bych mal krasť?
     <br/>
     Ja!? — “ tnul sa do pŕs. „Oj, ten kliaty!“
     <br/>
     I ďalej by sa bol tam zvíjal,
     <br/>
     nech obranca sa neozve:
     <br/>
     „Pst! — Pravda, našli veci tie
     <br/>
     tam, ale skryté neboli,
     <br/>
     najskorej len tak pohodené,
     <br/>
     nu, bezpochyby v svevoli —
     <br/>
     nebolo, kto by ich bol prijal...“
     <br/>
     <br/>
     Pán štátny tiež čos’ prežúval,
     <br/>
     mniac v pôtku vtrhnúť náhodilú;
     <br/>
     trel okuliare pozájdené,
     <br/>
     i už sa sepnul, aby vstal,
     <br/>
     pohodil pravou, odkašlal;
     <br/>
     no — nechal, mŕštne sklopiac zraky.
     <br/>
     <br/>
     Tíš sieňou znova, mlkot z chvíľu.
     <br/>
     <br/>
     „Sú ale svedkovia i takí“,
     <br/>
     nadpriadol prézes výsluch vtom,
     <br/>
     „zejmena dvaja pastieri,
     <br/>
     čo v čase onom nešťastnom,
     <br/>
     už slnce hodne bolo nízko,
     <br/>
     vraj videli ťa v Kýčeri,
     <br/>
     jak trielils’ popod sekanisko...“
     <br/>
     „To už nie! — Kde by? — Ani byle —
     <br/>
     tí ľudkovia sú na omyle...
     <br/>
     „A žena tvoja...?“ — Osŕkol;
     <br/>
     prez čelo chvatom prehnal ruku
     <br/>
     i prestupil sa nanáhlo,
     <br/>
     že putá štrkli v ostrom zvuku.
     <br/>
     „No, prečo si tak zamĺkol?
     <br/>
     Vrav, tvoja žena bola kde?“
     <br/>
     „Tá“ — zmeravele v božiu muku
     <br/>
     vzpial oči čierno otočené —
     <br/>
     „tá bola tiež tam, pravda je,
     <br/>
     hej, pravda — pravda zvrchovaná;
     <br/>
     však prosím pekne, ponížene:
     <br/>
     ni palcom nehla... Strachoš to,
     <br/>
     a koľký bojko moja Hana!?
     <br/>
     Tá,“ z čela zajal krupaje,
     <br/>
     „vari by kurča zmárnila?
     <br/>
     Ba! — Bárs by samo pýtalo,
     <br/>
     bárs... Ešte sama prosila
     <br/>
     ma: ,—Nerob, nerob! — Rata, ľudia!
     <br/>
     Veď zabije ho... kríkla neraz —“
     <br/>
     „Dosť — účastenstvo tajila,
     <br/>
     to vieme...“ Jak mu odľahlo,
     <br/>
     že to čul, pravá posila —
     <br/>
     moc rezkejšie sa ozval teraz:
     <br/>
     „Bo zoznať nemala ver’ čo!
     <br/>
     Nie — viem, sa bála, chúďa, chúďa...“
     <br/>
     „Na dnes tiež bola predvolaná,
     <br/>
     však neprišla...“ „Nač by aj, nač?
     <br/>
     Čo nás tu po nevinnej žene?
     <br/>
     Mal slávny súd by slúchať plač
     <br/>
     a fiky-vzlyky vykladania?
     <br/>
     To ešte! Nech tam doma kríka...“
     <br/>
     <br/>
     A svedkovia jak vypočutí
     <br/>
     i sprisahaní boli už,
     <br/>
     predseda vpravo prikynul:
     <br/>
     „No, prosím pána žalobníka —“
     <br/>
     <br/>
     Vstal, pritknúc k očiam okuliare,
     <br/>
     už starší, chudorľavý muž
     <br/>
     (preds’ pivonka mu kuká z tváre,
     <br/>
     kostrnkov brady brní šteť —);
     <br/>
     a po hlbokom vydýchnutí,
     <br/>
     sťa keby zodvihnúť mal svet
     <br/>
     (nejaký nový Archimed)
     <br/>
     či aspoň kynožiť šiel chraste,
     <br/>
     keď nad stolkom sa prešinul,
     <br/>
     kostnaté na ňom zoprel päste,
     <br/>
     predniesol toto s dôrazom:
     <br/>
     „— Ten (obrátil sa ku Čajkovi,
     <br/>
     i ustrel hrozivý doň prst),
     <br/>
     ten — onô — lotor opravdový,
     <br/>
     jak svedok Habáň mu dal krst:
     <br/>
     zoznal svoj — onô — zbojský skutok,
     <br/>
     čo spáchal veľký na zármutok
     <br/>
     celému — onô — vidieku,
     <br/>
     keď — onô — zvrhľa horskej zmije
     <br/>
     (zmnul náhle čelo k dômyslu)
     <br/>
     zavraždil zrejme z úmyslu
     <br/>
     potomka slávnej famílie!
     <br/>
     Tu — onô — nieto inej rady,
     <br/>
     niet — Takémuto bezdeku
     <br/>
     smrť! Slučku — onô — povrazom...“
     <br/>
     <br/>
     „Pán štátny ver’ má krátke reči,
     <br/>
     prikrátke vskutku, slávny súd —“
     <br/>
     švihol sa z miesta junák mladý,
     <br/>
     blesk v oku, povedomá hruď,
     <br/>
     reč zvonná, plná sily, vnady;
     <br/>
     a pokračoval v brannej seči:
     <br/>
     „Nie že by, jak to vyžaduje
     <br/>
     veliký dosah obžaloby,
     <br/>
     sa vhĺbil v temno previny,
     <br/>
     pohnútku odkryl, tajné vzpruhy,
     <br/>
     tak doznal, zvážil mieru zloby
     <br/>
     i trestu údel povinný:
     <br/>
     on prehnal zreteľ prez to každý,
     <br/>
     len površím si vľahce pluje;
     <br/>
     tam karhá, záhroz vrhne tuhý,
     <br/>
     tu zvelebuje, horekuje,
     <br/>
     jak keby to smer jediný —
     <br/>
     Priznávam i ja ochotne,
     <br/>
     že vznešený rod stratil člena,
     <br/>
     v ňomž hrdosť jeho založená
     <br/>
     a túžob nebo ligotné;
     <br/>
     sám želiem príbeh neblahý:
     <br/>
     no proti tomu spriem sa navždy,
     <br/>
     by ten vzhľad bral sa do váhy
     <br/>
     za dôvod umyslenej vraždy!
     <br/>
     Tu človek stretá človeka,
     <br/>
     len ľudia pozemskom sa schodia;
     <br/>
     i osožia si abo škodia,
     <br/>
     tam zmier — tu kliatba odveká.
     <br/>
     Viem, ináč sa to hľadí z štítu,
     <br/>
     kam dospel šťastím ten a ten,
     <br/>
     na svahy nizučkého bytu,
     <br/>
     v tú veľkú ľudu priehlbeň:
     <br/>
     no prietrž totá nemá práva,
     <br/>
     pred umom nemá podstaty;
     <br/>
     vysoko nad ňou z pravej výše
     <br/>
     duch-zákon skrz anjela píše
     <br/>
     súd rovnovážnej odplaty...
     <br/>
     A k tomu zmätená to hlava,
     <br/>
     ju závrat pojal vrchola:
     <br/>
     hu! priepasť — peleš, šeliem vrava —
     <br/>
     čo nerve sa, tým ochlast kníše —
     <br/>
     hyd pustošiaci dokola...
     <br/>
     Tak! — Lebo ďalekí sú citu,
     <br/>
     čo ľudskosťou sa menuje;
     <br/>
     bez vôle, hlbín skúmať tieň,
     <br/>
     bez priazne, zniesť dol’ plápol svitu,
     <br/>
     zjagotať fakľou do sluje,
     <br/>
     v predsudkov polnoc úrečitú...
     <br/>
     A predsa: jestli priehlbeň
     <br/>
     tá vlnami sa rozkolíše
     <br/>
     a čiernym rmutom zakalí,
     <br/>
     najskorej vtedy sa to stáva,
     <br/>
     keď práve z pyšných strmín ríše
     <br/>
     v ňu zaburcujú prívaly!
     <br/>
     Aj, pôvod terajšieho práva,
     <br/>
     toť príklad — nemám pravdu predsi?
     <br/>
     Bo nález oných cenných vecí
     <br/>
     dľa mňa je nezdarená lesť,
     <br/>
     je podvod, ako úklad — bájka;
     <br/>
     pečlivý dobrú o povesť,
     <br/>
     môj klient toho schopný neni!
     <br/>
     Do služby vstúpil Mišo Čajka;
     <br/>
     tu stojí ako obvinený,
     <br/>
     zač? — Spreneveril sa snáď službe,
     <br/>
     koristil a bral z cudzieho?
     <br/>
     Nie! — Zbíjať pošiel sám, či v družbe?
     <br/>
     Nie! — Verne cudzím mozolí,
     <br/>
     či právu, či ich svevoli —
     <br/>
     najlepší hájnik na obvode;
     <br/>
     i čo nás tedy do neho?
     <br/>
     Prenajmúc sily, najal päsť —
     <br/>
     Hej, pravda — no nie v každom bode,
     <br/>
     nie! — Žena jeho prislabá —
     <br/>
     za svojej ženy vzbĺknul česť,
     <br/>
     česť preds’ i jeho samého —
     <br/>
     a tam päsť jeho na slobode!
     <br/>
     Za tú sa vzchopil, zrieme všetci,
     <br/>
     i skolil vilca-jastraba —“
     <br/>
     Predseda vtrhol: „Prosím k veci...“
     <br/>
     <br/>
     „Som pri nej,“ — obhajca zas ďalej —
     <br/>
     „Tu vraždou by bol smrti trest
     <br/>
     a škvrnou hany neskonalej
     <br/>
     na pravde! — Ba i väzby muka
     <br/>
     sa zdá mi ukrutný čo trap...
     <br/>
     On síce zoznal vraždy vinu:
     <br/>
     no kási nevidomá ruka
     <br/>
     ma vedie v cestu celkom inú;
     <br/>
     kýs’ neúprimný je to chlap...
     <br/>
     Dva chlapci z obce Osady —“
     <br/>
     Neskončil, lebo: „Čo to? — Inu!“
     <br/>
     už Čajka šprihnul ani had,
     <br/>
     naňž stúpla noha znezrady.
     <br/>
     „Čo to má zase znamenať?
     <br/>
     Kam chcete zvaliť moju vinu,
     <br/>
     há? — Varujte sa, rečný pane...!“
     <br/>
     <br/>
     A u dvier hrmot, durkotanie
     <br/>
     vtom, rykot, vrava čudesná,
     <br/>
     že všetkých zraky zabočili
     <br/>
     k nim. — Tuho vzpečoval sa dráb,
     <br/>
     no dvere preds’ sa rozborili:
     <br/>
     a nimi žena nerestná,
     <br/>
     zmut v ťahoch, telom veteš háb,
     <br/>
     do siene vbehla ani strela,
     <br/>
     až zdrapy ňou sa rozkrídlili;
     <br/>
     zhačkla sa — strmla sťaby týka
     <br/>
     (poblízki strachom uskočili),
     <br/>
     očami točí, ústy žmýka —
     <br/>
     dlaň nadložila — čosi zrela,
     <br/>
     a hybaj jedným skokom vpred!
     <br/>
     Huk vôkol, pohyb, zarazenie.
     <br/>
     I Čajka zbočil naposled,
     <br/>
     zrel — skúmal — revnul: „Moja Hana!“ —
     <br/>
     „Hej, ona,“ muky na znamenie
     <br/>
     kríž vrhla. „Vidíš? Ešte žije,
     <br/>
     by mohla ťažkú na spoveď —
     <br/>
     och!“ — metla sa mu kolo šije,
     <br/>
     „ty mrcha, mrcha, mrcha muž!
     <br/>
     Ó, koľká v duši mojej rana...!
     <br/>
     No vidím slnka zlatú pruž,
     <br/>
     hľa, jak sa oknom z kužľa vije;
     <br/>
     i prvej než sa zase skryje,
     <br/>
     než zatvorí sa čierna brána:
     <br/>
     tu si mi, našla som ťa už,
     <br/>
     a nepustím ťa nikdy, nikdy! —
     <br/>
     Miškovi nerobte mi krivdy!
     <br/>
     Ja pána sklala — ale no!
     <br/>
     Ja veru — ojoj! — svetlo — huš!“
     <br/>
     <br/>
     Odstrkla muža, tleskla v dlane,
     <br/>
     a ako švižké vreteno
     <br/>
     sa vrtí, nôtiac udychčane:
     <br/>
     <br/>
     „Nechoď, dievča,
     <br/>
     k potoku,
     <br/>
     bys’ nepadlo,
     <br/>
     bys’ nepadlo
     <br/>
     v tú vodičku hlbokú,
     <br/>
     hlbokú...
     <br/>
     Pluh a riadlo!
     <br/>
     Ach, hrdielce mi zasmädlo —
     <br/>
     Mojou budeš po roku...
     <br/>
     Ihuhú! tuľaľa!
     <br/>
     ha, rúca sa povala,
     <br/>
     von, von, tralala, tra...“
     <br/>
     <br/>
     S tým brnkla von i vbehla zas,
     <br/>
     sťa vták do klietky polapený
     <br/>
     sa zmieta, od úst polet peny — —
     <br/>
     <br/>
     Keď utíšil sa hluk a žas
     <br/>
     a znamenali úkaz znalci,
     <br/>
     predseda Čajku na pretras —
     <br/>
     „No!“ vrieskol, „ty čo na to, chlape!? —
     <br/>
     Tys’, zdá sa, vrchnosť ošudil,
     <br/>
     zaskočil pravdy pokroku!?
     <br/>
     A žena tvoja za to kape —
     <br/>
     vrav!“ Čajka trnul, hrýzol v palci —
     <br/>
     zardel sa, vzdychnul, vzozrel vraz —
     <br/>
     zosŕkal — slza na oku — —
     <br/>
     <br/>
     Súd vyrkol: Spor boh rozsúdil! —
     <br/>
     <br/>
     — Šiel Michal, koniec po väzneniu —
     <br/>
     šiel, pojmúc ženu pomätenú...
     <br/>
    </p>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="xii">
       </a>
       XII
      </h2>
     </div>
    </div>
   </div>
   <div class="literallayout">
    <p>
     <br/>
     Sláviček, sláviček, sláviček, žaloba:
     <br/>
     chorá som ja, chorá, samá som choroba —
     <br/>
     <br/>
     „Môj milý, premilý, už svitá, vstaň!
     <br/>
     Kohútik jarabý spieva:
     <br/>
     kikirikí! —
     <br/>
     <br/>
     Do okna, okienka, kukni len, saň
     <br/>
     sto plazí jazykov, ó, bráň ma, bráň!
     <br/>
     Nie — zora pahriebku vlieva:
     <br/>
     ši-ši-šiky! —
     <br/>
     Nevidíš, leňochu, jak horí noc?
     <br/>
     Aha, hen! Aha, tam! Blk-blk-blk moc!
     <br/>
     Rušaj, ty! —
     <br/>
     Strecha sa chytila, skoč na pomoc!
     <br/>
     Na, plachtu, letnicu a chytro hodz!
     <br/>
     Podo mnou, nado mnou žeravé drievä —“
     <br/>
     <br/>
     „— Ale spi!“
     <br/>
     <br/>
     — Mať moja, mať moja, pod zeme hrudami,
     <br/>
     už ma hlávka bolí, čo plačem za vami —
     <br/>
     <br/>
     „Môj milý, premilý, poviem ti sen:
     <br/>
     mať moja zdvihla sa z jamy,
     <br/>
     šuchy-duchy —
     <br/>
     Otvor mi, dievčisko, či odchýľ len —
     <br/>
     Bojím sa — Nechaj tak — Ľaľaď hu, hen!
     <br/>
     špárkou myk — rastie po trámy!
     <br/>
     ruchy-buchy —
     <br/>
     Kríži sa, blíži sa — rubáš sťa sneh,
     <br/>
     zrúva sa, zdúva sa — vo vyhni mech!
     <br/>
     i habká už!
     <br/>
     Ha, nie mať — otec to! — Pokárať hriech...
     <br/>
     ha, ruka ľadová — žihavý dech —
     <br/>
     čis’ z boha, čis’ z čerta, po-pomáhaj mi —“
     <br/>
     <br/>
     „— Ale čuš“
     <br/>
     <br/>
     Láska, bože, láska, kde ju ľudia berú?
     <br/>
     Na hore nerastie, v poli ju nesejú —
     <br/>
     <br/>
     „Môj milý, premilý: i otec i mať
     <br/>
     spia ticho tichučko spolu,
     <br/>
     bože-bože!
     <br/>
     Ľúbil ach, ľúbil si; prišiels’ ma vziať,
     <br/>
     chceli či nechceli, museli dať;
     <br/>
     my hore — oni zas dolu
     <br/>
     v čierno lože...
     <br/>
     Ľúbila, zhrešila pre teba — och!
     <br/>
     Počuješ, hluchý ty, jak hrozí bôh?
     <br/>
     hŕ-hŕm-bach!
     <br/>
     Mesiačik! obušek! — ber, zraz ma z nôh,
     <br/>
     rezivkom zas odtni na medzi lôh
     <br/>
     a na hrob k hlavičke zasaď kriak bôľu...“
     <br/>
     <br/>
     „Hrúza, hach! —“
     <br/>
    </p>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="xiii">
       </a>
       XIII
      </h2>
     </div>
    </div>
   </div>
   <div class="literallayout">
    <p>
     <br/>
     Ó, strašná, desná musí byť
     <br/>
     tma ducha, polnoc pomätenia! —
     <br/>
     Nevidieť, nečuť, necítiť!
     <br/>
     Ni jednej hviezdy neznať svit,
     <br/>
     čo vyviedol by z čiernosnenia,
     <br/>
     sporiadal priadzu balušenia;
     <br/>
     len komét zierať kolotanie,
     <br/>
     bludičiek skoky, besný rôj
     <br/>
     pomyslov, jak sa jatrí, planie,
     <br/>
     jak schumelí sa, spŕška riasne:
     <br/>
     a razom práve vtedy zhasne,
     <br/>
     keď zívla priepasť — boh ty môj!
     <br/>
     No ešte hroznejším byť musí
     <br/>
     stav, kto je k tomu určený:
     <br/>
     by hľadel na to bez pomoci;
     <br/>
     zrel nezbedníka, splašený
     <br/>
     čo or jak rve sa vo dne, v noci;
     <br/>
     čul kvíľbu ducha, nepokoj,
     <br/>
     jak kýs’ sup driape ho a dusí,
     <br/>
     i videl temna zášerom:
     <br/>
     jak — hnutím kejsi pekla moci —
     <br/>
     sťa čiernym sopky kráterom,
     <br/>
     vše z neho záblesk šľahne siný,
     <br/>
     šinú sa žhavé mysle kusy
     <br/>
     a citu láva, trosky, špiny...
     <br/>
     <br/>
     Čo mohol proti tomu Michal,
     <br/>
     čo? Márna pomoc, opeka!
     <br/>
     Zve ženu — ona uteká
     <br/>
     sťa od cudzieho: jednak zúri,
     <br/>
     bárs láska, prosí, zarieka;
     <br/>
     zrie do očí jej, samé chmúry,
     <br/>
     zornička večne ďaleká,
     <br/>
     kvet duše všetek pousychal —
     <br/>
     Nemohol, chuďas, počať nič;
     <br/>
     i trampotil sa, zhrýzal, vzdychal —
     <br/>
     Hľa — chľuplo mu v um — boží bič!
     <br/>
     Hľa, ako zápäť stihne kára
     <br/>
     každého, kto sa vľavo stára,
     <br/>
     púť pravdy tŕním prevlieka...
     <br/>
     <br/>
     Tak súdil, hľadiac na Sodomu,
     <br/>
     a trpel, trpel, trpiteľ —
     <br/>
     Napokon však sa oželel
     <br/>
     a jednou nocou — ušiel z domu.
     <br/>
     <br/>
     Noc ako v rohu. Hrmavica
     <br/>
     toť len že prešla dolinou,
     <br/>
     jagotné utŕčajúc líca;
     <br/>
     i včuľ vše v diaľke posvieti sa
     <br/>
     zhasne —
     <br/>
     <br/>
     Dolu dedinou
     <br/>
     sa zrovna podal, stúpa — fára;
     <br/>
     jak kročí, vše chlust do kaluže —
     <br/>
     Zdĺž cesty hudie stromov švist,
     <br/>
     trh vetra. — Huňu stiahol užšie,
     <br/>
     širák zas zvykom zlosynov
     <br/>
     pritlačil — nemal s kým sa zísť —
     <br/>
     (Jak ináč bolo, od horára
     <br/>
     keď niesol známy tadiaľ list...)
     <br/>
     <br/>
     Až dočliapkal sa do chotára,
     <br/>
     kde rieka dávnou hranicou.
     <br/>
     Už z diaľky čuť ju, jak sa valí,
     <br/>
     pokojných dolín hlučný hosť,
     <br/>
     jak durká obra kiahnicou
     <br/>
     do brehov, hať rve, štiepa skaly —
     <br/>
     Čo? — Jäk vĺn jemu na radosť?
     <br/>
     Keď všetko pošlo s víchricou,
     <br/>
     tie útechou mu privolali...?
     <br/>
     Zblýskalo práve proti v brali,
     <br/>
     a videl: rieka vzala most.
     <br/>
     Tam motal sa. Čo kutí asi?
     <br/>
     Chce azda na protejší breh?
     <br/>
     Či rozrýva sa s trápnym svetom,
     <br/>
     a čujúc rieku hrnúť letom,
     <br/>
     jej mieni zveriť žitia zbeh...?
     <br/>
     Blesk: širák zložil, vetrom vlasy...
     <br/>
     <br/>
     Poniže cesty na strelenie
     <br/>
     pobrežím rieky v rákosí
     <br/>
     vtom vatra vzplála, víchorenie
     <br/>
     ju oživilo akosi.
     <br/>
     Ta strihnul, jaknáhle svit zočil.
     <br/>
     Hja, svedkami by bludári
     <br/>
     snáď — domov pošli, koniari —
     <br/>
     či svietiť si chce, kam by skočil?
     <br/>
     Tu naraz hrmot, hradskou z diale
     <br/>
     zahrčal povoz rachotný:
     <br/>
     že kočiar, svedčí dokonale
     <br/>
     i postup paríp dupotný;
     <br/>
     lampáše jeho vyhasené,
     <br/>
     podistým ho tiež stihol víchor,
     <br/>
     a nie to žeby, keď tma, stíchol,
     <br/>
     len frčí, trieli ku rieke,
     <br/>
     na nocľah kamsi unáhlene —
     <br/>
     „Ej, budeže to prekvapenie,“
     <br/>
     — zajachtal Michal — „prisámboh!
     <br/>
     (a rieky sštekotali ústa);
     <br/>
     tí premelú sa utešene,
     <br/>
     vo priepasť až tak cupnú — och! —
     <br/>
     po sláve — tisíc vĺn ju chrústa!“ —
     <br/>
     Veď ký čert to i slýchal kedy
     <br/>
     tak sitnom tmy sa trmácať!?
     <br/>
     Čo neloptejú v bezpeke?
     <br/>
     Hja, páni — to ti neposedí;
     <br/>
     dňom drichme, v noci: ichú! vivat! —
     <br/>
     Hrom...! pre tých má tiež utrácať
     <br/>
     čas, prečkať veľký kotrmelec? —
     <br/>
     Nie, nešťastiu sa nemôž’ dívať
     <br/>
     ni teraz, hoc cit zotlelý —
     <br/>
     pochytil hlaveň, beží — kričí:
     <br/>
     „Hop! varuj! kroka nepokročíš...“
     <br/>
     Zastali. „Ký to reve smelec?“
     <br/>
     zabručal zarazený kočiš,
     <br/>
     „čo je? —“ (I čo dnu sedeli,
     <br/>
     tiež bezpochyby mysleli,
     <br/>
     že v zbojníckej sa octli pasti;
     <br/>
     kvil aspoň zaznel holubičí.)
     <br/>
     „Čo je!?“ tu druhý z kozla zas.
     <br/>
     „Čo je? Si mne ty za kočiša,
     <br/>
     bys’ postlal pánom ozaj rúče,
     <br/>
     hej, maliže by perín dosť!
     <br/>
     Nevidíš!“ skýval hlavňou vbok —
     <br/>
     „toť, rieka uchytila most —
     <br/>
     Nech neprivolám ešte včas:
     <br/>
     len jedna chvíľka, jeden skok —
     <br/>
     si s všetkým činom vo priepasti!“ —
     <br/>
     Krik ženskej z koča: „Pre Ježiša! —“
     <br/>
     „Cit —“ hlas v to hrubší, čajsi muž —
     <br/>
     „Sem,“ chríple dodal, „kto si koľvek,
     <br/>
     viac anjelom si nežli človek!
     <br/>
     Sem hybaj —“
     <br/>
     Vzpláli hlavne lúče:
     <br/>
     hneď vpravo dáma čarnej krásy,
     <br/>
     sťa holubica jatá už,
     <br/>
     sa túlila, tvár dojmom strasti
     <br/>
     (jak badať fátľa prez kotúče)
     <br/>
     jej zbledla valne, víčiek riasy
     <br/>
     zas postriebrila slzná pruž,
     <br/>
     až zmdlela, anjel zľakaný —
     <br/>
     ručníček umkol z rúčky asi,
     <br/>
     včuľ siaha po ňom; naľavo
     <br/>
     zas pán si hovel — brada sivá —
     <br/>
     sústrastne hnul sa k ženštine
     <br/>
     a šepnul nežne, láskavo:
     <br/>
     „Ach, dieťa moje jediné...“
     <br/>
     Michal len díval sa a díva —
     <br/>
     až doznal: starý Villáni!
     <br/>
     Pán vtom už čiahol po tobolku;
     <br/>
     podáva: „Vezmi, človeče! —
     <br/>
     I vďak môj za ochranu toľkú —“
     <br/>
     No Michal, vzdychnúc, odrečie:
     <br/>
     „Nie, pane, pekne ďakujem
     <br/>
     za všetko — ja nič nezaslúžil;
     <br/>
     nech, kým som živ, vás varujem:
     <br/>
     vždy ešte, pán môj, bych vám dlužil!
     <br/>
     Nie,“ chvel sa celom na tele,
     <br/>
     „ja peniaz nepošiel som žobrať,
     <br/>
     ach, u mňa iné veselie...“
     <br/>
     „— A kto si?“ okríkol ho pán.
     <br/>
     „— Som Mišo Čajka“ „—Ah-ha, to ty? —“
     <br/>
     zajaknul ako omráčený.
     <br/>
     „A čo chceš“ — vzlyknul od tesknoty —
     <br/>
     „Čo? Povedz!“ dodal nevrle.
     <br/>
     „Nič nechcem, nič ver’, božechráň,“
     <br/>
     — tak Michal — „vašej od štedroty,
     <br/>
     len prosím vrúcne, pre päť rán
     <br/>
     Kristových! akže urazený
     <br/>
     vám nebráni v tom otca cit:
     <br/>
     udeľte svoje odpustenie
     <br/>
     mne — mojej zúboženej žene!
     <br/>
     Len odpustenie obom nám,
     <br/>
     to, to... ak chcete odmeniť!
     <br/>
     O peniaz neprišiel som žobrať —“
     <br/>
     Pán dumal, váhal v rozčúlení —
     <br/>
     až vetil: „Zbohom! — Odpúšťam —
     <br/>
     a — o ostatné ku mne príď!“
     <br/>
     S tým na kočiša: „Andriš, obráť!“
     <br/>
     <br/>
     A kočiar už bol v hodnej diali
     <br/>
     hrmotal cestou spiatočnou,
     <br/>
     čo Michal ešte svietil im,
     <br/>
     mávajúc hlavňou, až z nej prší
     <br/>
     dážď iskier mihom jagotným;
     <br/>
     stál — širák ešte vždycky v krši —
     <br/>
     stál, hútal — stíny tvárou hrali —
     <br/>
     Čo zmýšľal? Zmysel oných slov,
     <br/>
     čo len že v uchu odzvučali,
     <br/>
     snáď hádal? Či svoj zámer zbiera,
     <br/>
     zapadlý na čas v duše taj...?
     <br/>
     Jas hviezd vzplál mračien prez trhliny —
     <br/>
     Precitnul, spešil na pokraj;
     <br/>
     tam smoliar mrštil do vĺn šera,
     <br/>
     skäroval — šibol do dediny.
     <br/>
    </p>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="xiv">
       </a>
       XIV
      </h2>
     </div>
    </div>
   </div>
   <div class="literallayout">
    <p>
     <br/>
     <span class="bold">
      <strong>
       PIESEŇ HVIEZD
      </strong>
     </span>
     <br/>
     <span class="emphasis">
      <em>
       Chór
      </em>
     </span>
     <br/>
     <br/>
     Lúče, lúče! zlaté lúče,
     <br/>
     zo strminy do hlbiny,
     <br/>
     v zemských strastí mítor siný,
     <br/>
     čiernych zmutov cez kotúče;
     <br/>
     strelou zhora v lono mora,
     <br/>
     ešte hlbšie: na dno sŕdc!
     <br/>
     kým nezaškrú škvarom viny,
     <br/>
     nezavrú sa — za horúca
     <br/>
     skok! v ich zámky sťaby kľúče!
     <br/>
     Tiahne pleseň, číha hŕdz...
     <br/>
     <br/>
     <span class="emphasis">
      <em>
       Prvá hviezda
      </em>
     </span>
     <br/>
     <br/>
     Spletám v letku kúzla činy,
     <br/>
     nitky blesku, pavučiny —
     <br/>
     zlatý pavúk v bežku;
     <br/>
     motám v krúžok — sladké miestko —
     <br/>
     povesím ho ako hniezdko
     <br/>
     nad okno pod striešku...
     <br/>
     <br/>
     <span class="emphasis">
      <em>
       Druhá hviezda
      </em>
     </span>
     <br/>
     <br/>
     Svetlo moje ružou skvitá,
     <br/>
     krása na ňom rozmanitá,
     <br/>
     pel a krôpky svieže;
     <br/>
     pomaľovať bľadé líka,
     <br/>
     neboj, vniknem bez rebríka,
     <br/>
     bársi husté mreže...
     <br/>
     <br/>
     <span class="emphasis">
      <em>
       Tretia hviezda
      </em>
     </span>
     <br/>
     <br/>
     Môj svit blankyt modročistý,
     <br/>
     spravodlivý, vždy ten istý
     <br/>
     v tichom slávy toku;
     <br/>
     zúbožený ľudský tvore,
     <br/>
     kde si koľvek, vzozri hore,
     <br/>
     svitnem v kalnom oku...
     <br/>
     <br/>
     <span class="emphasis">
      <em>
       Štvrtá hviezda
      </em>
     </span>
     <br/>
     <br/>
     Moje lúče biele, skvelé...
     <br/>
     na kajúcom ziskria čele
     <br/>
     splnom vrúcnej túhy;
     <br/>
     zmyjem, zotriem škvrny hriechu,
     <br/>
     svetom duše na útechu
     <br/>
     rozkrídlim pás dúhy...
     <br/>
     <br/>
     <span class="emphasis">
      <em>
       Piata hviezda
      </em>
     </span>
     <br/>
     <br/>
     A ja zlietnem na posluhu.
     <br/>
     Rozkrídlenú tebou dúhu
     <br/>
     stiahnem dolu, dolu —
     <br/>
     spustím srdca do priehlbne —
     <br/>
     ono to tam ešte šklbne,
     <br/>
     ale beda bôľu!
     <br/>
     <br/>
     <span class="emphasis">
      <em>
       Šiesta hviezda
      </em>
     </span>
     <br/>
     <br/>
     Ostrie jeho ulomené,
     <br/>
     jeho žialo vyštrbené,
     <br/>
     osti iba mrvy;
     <br/>
     nepobodne, nezavŕta,
     <br/>
     neprerazí, nevyškrtá —
     <br/>
     nezabúri v krvi...
     <br/>
     <br/>
     <span class="emphasis">
      <em>
       Siedma hviezda
      </em>
     </span>
     <br/>
     <br/>
     Tíško, tíško zamrie, schradne —
     <br/>
     V zbožnom srdci pokoj zvládne,
     <br/>
     pokoj sladký, svätý;
     <br/>
     v duši žblnká vlnka k vlnce,
     <br/>
     vo milostné zmieru slnce
     <br/>
     blyslo v jej rmut — svieti!
     <br/>
     <br/>
     <span class="emphasis">
      <em>
       Chór
      </em>
     </span>
     <br/>
     <br/>
     Lúče, lúče! zlaté lúče,
     <br/>
     božej priazne pravé kľúče,
     <br/>
     lúče v otvor srdca rúče...
     <br/>
    </p>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="xv">
       </a>
       XV
      </h2>
     </div>
    </div>
   </div>
   <div class="literallayout">
    <p>
     <br/>
     A sme zas hore na Podvrší!
     <br/>
     Zas v šumných lesov dvorane,
     <br/>
     pod klenbou, z ktorej balzam prší;
     <br/>
     kde, príde-li hosť ustatý,
     <br/>
     priam kŕdeľ vánkov privanie,
     <br/>
     až posluha sa zhŕkla celá
     <br/>
     kol pútnika; ten vyzlieka —
     <br/>
     ten ručníčkom pot stiera z čela,
     <br/>
     onen zas k zdroju uteká,
     <br/>
     kým na moch zvábia vystlatý
     <br/>
     ho opäť iní, sclonia tôňou
     <br/>
     i uspia hudbou, ambrou vonnou...
     <br/>
     Hej, tak je, tu sme — pánboh s nami!
     <br/>
     A zrovna na tom mieste znova,
     <br/>
     kde videli sme pred rokami:
     <br/>
     jak v snietok čupí objatí
     <br/>
     sťa hniezdko chatrč hájnikova.
     <br/>
     <br/>
     Hľadíme — v čarnej panoráme,
     <br/>
     no žiadnych novôt, premeny —
     <br/>
     tak všetko, ako to už známe;
     <br/>
     záhradka v kvetín plameni —
     <br/>
     nechtík sa sklonil: azda panne
     <br/>
     ružičke, čo tam kynie z kríka
     <br/>
     a zostúpiť chce, v ústrety,
     <br/>
     alebo riava, čo kol bzíka,
     <br/>
     tej laškujúce prívety,
     <br/>
     povesti, žartovlivé kúsky
     <br/>
     ho pohli k smiechu, učupol sa
     <br/>
     i chichce do zelenej dlane —
     <br/>
     či skryl sa, bo pod plotom húsky?
     <br/>
     Len javor hodne zodvihol sa,
     <br/>
     ten vzrástol ozaj na juna;
     <br/>
     tá šumná jeho koruna
     <br/>
     až po parohy siaha samé,
     <br/>
     sťa vencom jímajúc ich kol,
     <br/>
     že hovejú si ani v ráme.
     <br/>
     I jeho stín sa rozšíril,
     <br/>
     a ako! Celým štítom domku
     <br/>
     — nech tak van vŕšky zavíril —
     <br/>
     vše prevesí svoj tmavý fáteľ
     <br/>
     a ďubká vo štít ani ďateľ;
     <br/>
     uhnúť sa ale hodne dol’
     <br/>
     tra, spred schodov keď človek kuká:
     <br/>
     i vtedy však len v svetiel zlomku,
     <br/>
     čo prebleskujú konármi
     <br/>
     sťa strapky, prúžky ľalie,
     <br/>
     uvidí obraz nad dverami,
     <br/>
     obrázok Panny Márie,
     <br/>
     jak k srdcu bôľmi zjatrenému
     <br/>
     jej siná pokazuje ruka.
     <br/>
     <br/>
     Na horskom poznať ťažkom lemu,
     <br/>
     že poludnia je mŕtvy čas;
     <br/>
     vo sparne slnca smreky driemu...
     <br/>
     <br/>
     Vtom zo dvier zásterôčky jas
     <br/>
     sa kmitol — vyšla hájnička.
     <br/>
     Kto? pýtate sa; inu, žena
     <br/>
     Čajkova — čudno trošička,
     <br/>
     lež tak je! V dumu pohrúžená
     <br/>
     sa brala; zostúpila dol’
     <br/>
     a na poslednom schodíku
     <br/>
     prikľakla tvárou ku obrazu.
     <br/>
     S tým ku zbožnému podniku
     <br/>
     skľúčila tuho chvelé ruky,
     <br/>
     povzdychla — a pred slzným zrakom,
     <br/>
     Bohorodičky majúc bôľ,
     <br/>
     jej všetky kríže, všetky muky,
     <br/>
     sa modlí, modlí... Jakby ľakom,
     <br/>
     že obrad bojsa naruší,
     <br/>
     i potok pozamĺkol zrazu,
     <br/>
     sťa prikovaný na reťazu —
     <br/>
     kdes’ chŕka v stínnom lopuší.
     <br/>
     Len javor sšumel kyvom vánku,
     <br/>
     ním v harmónie tichých hrách
     <br/>
     kýs’ sviatočný sa prehnal švist:
     <br/>
     a jak by zrovna vežou bol,
     <br/>
     tak zuní-buní každý list...
     <br/>
     <br/>
     — O chvíľu zase vidieť Hanku
     <br/>
     vo dverách v inom úkone:
     <br/>
     dieťatko niesla na lone,
     <br/>
     precitlo z anjelského spánku,
     <br/>
     kým vonku dlela — škrn na rtíku,
     <br/>
     v ružovom drugá vankúšiku.
     <br/>
     Zasadla na bielený prah
     <br/>
     a v očiek modro zierajúca,
     <br/>
     v ňomž všetka jej slasť, túha vrúca,
     <br/>
     nemluvňa drahé kojí, kŕmi...
     <br/>
     <br/>
     Vtom pažitnatom na chodníku
     <br/>
     krok zašuchotal krpca strmý
     <br/>
     a ku chalupe dochádza.
     <br/>
     Vzozrela Hanka nedočkave:
     <br/>
     „Kto as’ tak prudko stúpa k nám...?“
     <br/>
     Bol Michal. Z lesa zbehnul práve;
     <br/>
     pokonal včaššie prácu tam,
     <br/>
     i prišiel domov, hodne v znoji,
     <br/>
     no za širákom tisy chvoj.
     <br/>
     Oprel sa o valašku — stojí,
     <br/>
     i ziera, tvárou slastný ťah:
     <br/>
     jak toten červík rumádza,
     <br/>
     nôžkami v neprestajnom boji.
     <br/>
     Zrel šťastný otec, v nádejach —
     <br/>
     a hľa, naň vzozrel Janíček,
     <br/>
     naň očiek rosná nevädza!
     <br/>
     Jak zradoval sa, splesal — hoj!
     <br/>
     „Ej, tisíc-kyslíc!“ prsty pukol,
     <br/>
     i pouhnúc sa k decku priam
     <br/>
     smavému, sšimral a mu cmukol:
     <br/>
     „Tam si — ej!“ štipnúc do líček...
     <br/>
     I matka mľaskla: „Skoro — ham...!
     <br/>
     no vzdychla ihneď tichou mukou,
     <br/>
     osŕkla, kryjúc duše taj —
     <br/>
     pamiatky čierne nebodaj —
     <br/>
     <br/>
     Tak tešia sa, hľa, z ratolesti...
     <br/>
     <br/>
     I javor zuní o ich štestí...
     <br/>
     <br/>
     Podivno! — Tedy neresť stá
     <br/>
     už prehrmela nad tým párom
     <br/>
     a opäť blaha svitnul máj?
     <br/>
     Sú tajné božie cesty veru!
     <br/>
     Keď polnoc zhliadne hviezdnatá:
     <br/>
     ten javor, jak by ožil čarom,
     <br/>
     čudesné šumí o tom vesti;
     <br/>
     ba mne sa všetko tak ver’ zdá:
     <br/>
     že totam krídly zašelestí
     <br/>
     vše z neba zletlý anjel zmieru...
     <br/>
    </p>
   </div>
  </div>
  <div>
   <div class="titlepage">
    <div>
     <div>
      <h2 class="title">
       <a name="zbohom">
       </a>
       Zbohom
      </h2>
     </div>
    </div>
   </div>
   <div class="literallayout">
    <p>
     <br/>
     Pozdravujem vás, lesy, hory,
     <br/>
     pri odobierke nastokráť!
     <br/>
     Zvú života ma prísne chóry,
     <br/>
     zve starosť tvrdú na postať —
     <br/>
     no i tam budem spomínať:
     <br/>
     váš pokľud, až zas musím v boj —
     <br/>
     v čas sporu vaše rozhovory —
     <br/>
     vo smútku vašich spevcov roj —
     <br/>
     a balzam, keď zas budem chorý...
     <br/>
     Hej, máte i vy hrmavice,
     <br/>
     oblohou čierny žiaľov pás:
     <br/>
     no oblak vyplače sa vraz,
     <br/>
     zavzlyká, vzlietne — ide ďalej;
     <br/>
     a po prestávke krátkej, malej
     <br/>
     nad vami vzchádzajúcej zory
     <br/>
     tým krajšie zabroneje líce.
     <br/>
     Mier privanie zas zhora, zdola,
     <br/>
     ihličkou každou perla krás
     <br/>
     odvisne, jak by hviezdou bola;
     <br/>
     vtom hrdiel zaznie na tisíce
     <br/>
     kol, všetko v speve, grúň i laz,
     <br/>
     halúzky jak by boli šmytce...
     <br/>
     Kam kročíš, myseľ prijme jas
     <br/>
     a duša krídla od sokola...
     <br/>
     ..............
     <br/>
     z tej duše pozdravujem vás!
     <br/>
    </p>
   </div>
  </div>
 </body>
</html>
