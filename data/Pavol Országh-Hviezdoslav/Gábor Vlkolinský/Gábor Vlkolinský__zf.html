<html>
 <body>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2517204">
       </a>
       Gábor Vlkolinský
      </h2>
     </div>
    </div>
   </div>
   <div class="literallayout">
    <p>
     <br/>
     Nedarmo v slávnosť Turíc (ako nám
     <br/>
     už známo je), keď tiahli do chrámu,
     <br/>
     ponúkol Ezech druha Gábora,
     <br/>
     by pripojil sa k Marke, dievčine
     <br/>
     to Tomášovie: voľky-nevoľky,
     <br/>
     no poslúchol ho; i keď ulomil
     <br/>
     si orgovánu byľku, za pannou
     <br/>
     sa švižko pobral, by ju sprevodil.
     <br/>
     „Veď dovolíš, šak —“ zvolal, „aby sme
     <br/>
     pospolu išli?“ pritom pospešiac,
     <br/>
     že zahrali mu zvučno ostrôžky,
     <br/>
     dolmána kraje zvláli krúživé,
     <br/>
     prehodeného vľahce prez plecia,
     <br/>
     „dovolíš, Marka…?“ „Ja dbám —“ vetila
     <br/>
     mu ledabolo, lesklým spevníčkom
     <br/>
     tvár pricloniac si zľava, od strany,
     <br/>
     skiaď slnko jaré zahrievalo i
     <br/>
     kam dostupoval práve mládenec.
     <br/>
     „Aj cestuje sa to vždy veselšie
     <br/>
     vo spoločnosti — nemám pravdu, čo?“
     <br/>
     sa zasmial, klobúk (za nímž jarabé
     <br/>
     mal brko) lepšie k očiam pritlačiv.
     <br/>
     „Za cesta — veru,“ riekla s dôrazom,
     <br/>
     s posmieškom istým, „človek samotný
     <br/>
     dosť chytro mohol by aj poblúdiť —“
     <br/>
     „Nuž vidíš, aké šťastie pre oboch!“
     <br/>
     on čulo na to, „takmer také, jak
     <br/>
     pre oných tam dvoch (kynom pokázal
     <br/>
     vtom za Ežovci, ktorí kráčali
     <br/>
     si zvoľna družne —); či nie, Marienka…?“
     <br/>
     „Och, hrozné šťastie, vskutku…“ v rozpakoch
     <br/>
     či zmrzelá skôr hlesla potichu,
     <br/>
     snáď ani nedočul; i zrýchlila
     <br/>
     krok, až jej sukne — ako na brode
     <br/>
     by prúdy šumné — len tak zriasneli
     <br/>
     v šust prez opätky strojných čižmičiek,
     <br/>
     zbrnkali svetlé stuhy plecničné,
     <br/>
     a mriežavý stín stromov nad cestu
     <br/>
     ovislých lenže zmihal postavou,
     <br/>
     zjav nestačiac jej ani zatemniť
     <br/>
     ni zjasniť nadosť. „Ja, veď nie tak zas,
     <br/>
     tak náhlo. — Predsa dosť včas dôjdeme:
     <br/>
     toť, ešte ani nezazvonili!
     <br/>
     Poriedku vídať z domov vychádzať —
     <br/>
     ľaď, u Krištofov raňajkujú len:
     <br/>
     zrieť oblokom, jak hrabú lyžice —
     <br/>
     Pomalšie…“ zdržal Gábor. „A či var’
     <br/>
     tých dohoniť chceš…?“ opäť narážkou
     <br/>
     ju zhačkať zmyslel; ale dozrev aj,
     <br/>
     jak na to drmla plecom v nevoli,
     <br/>
     chod zmiernila tiež: ustal. — Pozvŕtal
     <br/>
     perečkom v prstoch ešte zroseným;
     <br/>
     doň zadíval sa, hútal. Povedľa
     <br/>
     vtom vrzgli dverce. Starec zjavil sa
     <br/>
     v nich nahrbený, ale v mentieke
     <br/>
     preds’, v líščej čiapke… (Jób to Petrovie);
     <br/>
     o palicu sa spieral, šúchajúc
     <br/>
     tak ťupkal. — Toho zhliadnuv Gábor, mu
     <br/>
     privolal: „Dobrô ráno, sváčku, hej! —
     <br/>
     Ako ste spali…?“ Hlavou kývol kmeť:
     <br/>
     „Ech, nebárs, synku, nebárs — kašeľ zlý,
     <br/>
     ech, mrcha posteľ —“ „To ste mali ver’
     <br/>
     len doma sedkať…“ „Synku, Turíce,
     <br/>
     viem, ostatné —“ „I čoby!? —“ Odkašľal:
     <br/>
     „Ech, úvrate tu — A veď schodil som
     <br/>
     dosť roličky…“ „Nuž, len si pomaly…“
     <br/>
     a k Marke sponáhľal sa. „A čo tak
     <br/>
     samučká?“ počal znova. — „Z vašich viac
     <br/>
     nik do kostola nejde?“ „Nemôžu — “
     <br/>
     „A prečo?“ „Preto — Ba hej: tato, ten
     <br/>
     sa zberá, ide — (Obzrela sa vzad,
     <br/>
     na ústach trpkosť; nevidiac ho však
     <br/>
     ísť, vzdychla —) Mama — hlava bolí ju…“
     <br/>
     „Bo búrili vás v noci —?“ „Neviem, kto?“
     <br/>
     „Nuž, ktorí máje boli stavali,
     <br/>
     vás splašili, tí…“ „Neviem o ničom.“
     <br/>
     „Pred oblokami nezbadalas’ ich
     <br/>
     čnieť pekne-rúče hodne nad hálku,
     <br/>
     jak oltárne by sviece v páre —?“ „Nie —“
     <br/>
     „A ani sa ti nesnívalo, kto
     <br/>
     ich u vás sadil?“ „Mne sa nesníva.“
     <br/>
     „Nemožno!“ „Prečo? —“ spoza knižočky
     <br/>
     vzozrela placho v oči druhovi,
     <br/>
     až schveli sa jej riasy mihalníc,
     <br/>
     na vlasoch stužka vánkom podlietla
     <br/>
     i tkla sa šije mládencovej. „Nuž,“
     <br/>
     k nej prichýlil sa, zvážnev razom, „nuž:
     <br/>
     bo panny vo snách vidia, kukajú
     <br/>
     sťa okienkom by vo svet ďaleký —
     <br/>
     A kým tak hľadia, neraz uvidia
     <br/>
     nestatým i to, čo už odstalo,
     <br/>
     ej, navždy, navždy — na čom premeniť
     <br/>
     niet moci, ej, niet…“ „Nepleť, prosím ťa —“
     <br/>
     ho zahriakla, a príkry bol jej hlas,
     <br/>
     „skôr mládenci! Vieš?…“ Zápyr prehnal jej
     <br/>
     po zbledlom líci, ňadier pohnutie
     <br/>
     znať dával otras riedkej kosičky.
     <br/>
     Zrak odvrátila priam aj k trávnikom
     <br/>
     zazelenelým bujne, zvlneným
     <br/>
     tráv, šťavín čajsi tu-tam výspami
     <br/>
     v ligote ešte rosnom, nad nimiž
     <br/>
     sa pretekali v ihrách lastovky,
     <br/>
     jak nožničiek by hajno strižkalo
     <br/>
     na lúčoch slnka, tieto pazderím
     <br/>
     padali zlatým… stadiaľ k obrube
     <br/>
     vŕb kol potoka valiacej sa, jak
     <br/>
     by schlpili sa dymy striebristé —
     <br/>
     povyše k stráňam jasným, k skaliskám,
     <br/>
     čo nad dedinou hradmi strmejú —
     <br/>
     až utíšená sklopila ho a
     <br/>
     doriekla: „Pováž: kostol pred nami
     <br/>
     i veľký sviatok — a ty figľuješ —“
     <br/>
     „Máš pravdu, Marka,“ vľúdne prisvedčil,
     <br/>
     „hej, slávnosť — lenže pováž zase ty:
     <br/>
     radostná slávnosť! — A keď radostná,
     <br/>
     nuž nepôjdeme hádam plačúci,
     <br/>
     čo? Povedz…“ „Tedy vlastne drážiť ma
     <br/>
     je úmysol tvoj…“ „Drážiť?!“ zhíkol — „Ja
     <br/>
     ťa hnevať…?“ Kročil jakby do gliedy,
     <br/>
     dolmánik sepnul k plecu, popod nos
     <br/>
     si prsty sšimral, hladil sťaby fúz,
     <br/>
     až zholil ho — „Kde myslíš?… Božechráň!
     <br/>
     To ešte!…“ Zvrtol znova perečkom
     <br/>
     i povoňal ho. „Ozaj voňavý
     <br/>
     toť orgován, a krásne rozvil sa.“
     <br/>
     „Veď kmášu ho aj, lámu detiská —“
     <br/>
     „Kto zná, či malé? Kto zná? — Napríklad
     <br/>
     ja nevčerajší tiež mám z neho; mne
     <br/>
     však privolilas? — Nuž a kebych tak
     <br/>
     si karafiát jeden zaprosil
     <br/>
     z tej tvojej kytky: dáš mi — ?“ „Uhádol.
     <br/>
     Božedreviny budeš? —“ Schechtal sa:
     <br/>
     „Driemoty zahnať, ašak? — Pekne ver’,
     <br/>
     za úcta!… Vidíš, ja bych príčinu
     <br/>
     mal skorej cnieť si; lebo či som už
     <br/>
     tak starý, Marka? — Odpúšťam ti však,
     <br/>
     a ku klinčeku, áno, muškátik,
     <br/>
     ten prijmem —“ „Plno. Inde pýtaj si —“
     <br/>
     „Kde? Nemám kde, mi uver! Na moj’…“ „Nič.
     <br/>
     Len dočkaj, dôjdu —“ „Nuž a čo by hneď:
     <br/>
     ja od teba chcem…“ a vtom čiahol aj
     <br/>
     po pierku chvatom; Marka zbránila,
     <br/>
     no na čas len, bo v spechu obrany
     <br/>
     z rúk upadla jej na zem kytica:
     <br/>
     on nelenivý bystro priskočil
     <br/>
     i zdvihol ju a vzniesol korisťou,
     <br/>
     v tvár deve patriac zrakom žarkavým.
     <br/>
     „Tak vyberiem si ja sám —“ „Nesprobuj!“
     <br/>
     zakazovala vzdorne. „Takoj vráť
     <br/>
     mi celú… Gabo! Nerob, preboha!
     <br/>
     To mrzko…“ Ale neslúchal. Len keď
     <br/>
     už vybral, čo chcel, z kytky, vtedy ju
     <br/>
     podával spiatky Marke zdvorile
     <br/>
     i s omluvou, by prepáčila vraj…
     <br/>
     No ona: „Zadrž si!“ mu odsekla.
     <br/>
     A ani oňho viac sa neozrúc,
     <br/>
     poď v nohy, pošla temer útekom
     <br/>
     dol dedinou — až zmizla u fary:
     <br/>
     že Gábor, pierce kladúc za klobúk,
     <br/>
     nezbadal, len keď kus už bola preč;
     <br/>
     i ledva stihol aspoň privolať
     <br/>
     jej víťazivo: „Pekne ďakujem!“ —
     <br/>
     <br/>
     Čo ďakoval a komu Gábor: dosť
     <br/>
     by dochodiaci cestou medzitým
     <br/>
     znať boli chceli, najmä mládenci;
     <br/>
     no zamlčal. — Sám podnet vďaky nájsť
     <br/>
     síc nebolo tak ťažko, lebo veď
     <br/>
     sťa trofej trímal v hrsti bukrétu,
     <br/>
     ju hájil proti druhov nápadom
     <br/>
     i spôsobom až drsným: „Chlapci, kuš!“
     <br/>
     ich odpudzujúc, „bo vás …“; od koho
     <br/>
     však mal ju, ktorá mu ju dievčina
     <br/>
     ak ozaj dobrovoľne podala:
     <br/>
     to tvrdým bolo pre nich orieškom.
     <br/>
     I oborili naň sa s dotazmi,
     <br/>
     podchytávali rozlične ho — „Trc!“
     <br/>
     mu Jonáš, „našiels’ iste odhodok…“
     <br/>
     „Skôr vydrel ju len, verte!…“ Pavol zas.
     <br/>
     „Ba, bračekovci, motýľ všadebol!“
     <br/>
     v to Elek, „radím krielcia vyskúbať mu —
     <br/>
     nač kváriť má nám v každej záhradke?
     <br/>
     Čo nejde už raz medzi plešivcov,
     <br/>
     kam dávno patrí…?“ Prepukli v smiech. „Nie,
     <br/>
     kamarát, nie tak!“ iný na to, „hriech
     <br/>
     mu ubližovať. — Hlavu vsadím, že
     <br/>
     od nevesty ju dostal! Od tej…“ Lež
     <br/>
     ni tieto reči, trebárs šteklivé
     <br/>
     i zapáravé, nepohli ho, by
     <br/>
     sa priznal; huckal ich len: „Hádajte!“
     <br/>
     a usmieval sa samospokojne.
     <br/>
     Tú tedy hádku ďalej hádajúc,
     <br/>
     stúpali krepko — vľavo ku fare
     <br/>
     skrútili; tiahnu hore návrším —
     <br/>
     <br/>
     — Chrám totižto stál dúžom na kopci
     <br/>
     (v úzadí, k juhu, majúc výbežok
     <br/>
     velebných Tatier: jakby zázračný
     <br/>
     kýs’ vranec z čriedy bol sa vyrazil
     <br/>
     i zvirgav, s hrivou mračne vlajúcou
     <br/>
     obzora krajom cválal k západu,
     <br/>
     snáď aby, keďže slnce pripeká,
     <br/>
     i vlastný ho škrie oheň, čím skorej
     <br/>
     v pláň nozdry vnoril, nachlípal sa vĺn,
     <br/>
     kde prúdy poja Váh i Orava).
     <br/>
     I príkre stezky viedli ku nemu
     <br/>
     pomedzi porast krovín všakých, len
     <br/>
     kde-tu sa spätiac k stínnej besiedke,
     <br/>
     na oddych zvúcej — ináč strmé, jak
     <br/>
     by dokladom, že k spáse duševnej
     <br/>
     vždy vedie cesta trudná, tŕnistá.
     <br/>
     Pri uhloch lipy vzrástli obrami
     <br/>
     mu sťaby strážou, vôkol pažiť až
     <br/>
     nadvihnúc kľukatými koreňmi,
     <br/>
     jak hrozitánskych hadov chumáčom;
     <br/>
     i konárovím, na ňomž spletalo
     <br/>
     navyše sto liet prsty pilnými
     <br/>
     — i teraz pletie jaro ozdobne —
     <br/>
     od nehôd chránia vetchý jeho krov.
     <br/>
     Bo podstav len čo dostal pevnejší,
     <br/>
     múraný totiž, jehož otvory
     <br/>
     od dlane užšie okienka sú krýpt,
     <br/>
     kam ukladali kedys’ — vchádzajúc
     <br/>
     hneď pred oltárom, za obruče keď
     <br/>
     odchlopili kameň — cirkvi prednejších,
     <br/>
     zvlášť z Malo-Vlkolína, patrónov
     <br/>
     skutočných, členov šľachty pravdivej
     <br/>
     i srdcom-duchom, silných vo viere
     <br/>
     a blahorodných činu hrdinov
     <br/>
     (nie sebcov dneška bohaprázdnych, cnosť
     <br/>
     tupiacich každú, podlé trstiny,
     <br/>
     zhýralcov zvleky…): — deti po škole
     <br/>
     v rozpuste svojom neraz vyškrabú
     <br/>
     sa k oblôčkom tým, drievcom šparchajú,
     <br/>
     či všetečne dnu hádžu skalôčky,
     <br/>
     no očujúc hurt, buchot po rakvách,
     <br/>
     alebo holý spatriac hnát či leb,
     <br/>
     i s krikom často ,Ide pá’rechtor!’
     <br/>
     aj cupnú strachom, rozpŕchnu sa vraz —
     <br/>
     Ostatne celý zbudovaný bol
     <br/>
     len z hmoty, akú skytal blízky les,
     <br/>
     odetý jedle hladkou doštinou
     <br/>
     (zdnu k tomu pekne zmaľovanou aj
     <br/>
     arabeskami, kvetín vencami…),
     <br/>
     jak domec šindľom prosto pokrytý,
     <br/>
     kríž spredu hálkou, nazad korúhev —
     <br/>
     nu, kostol jeden z artikulárskych.
     <br/>
     Opodiaľ druží sa mu zvonica
     <br/>
     tej istej skladby s viežkou šišaku
     <br/>
     podobnou, dlhým kosmým príkrovom
     <br/>
     s ním spojená súc, popod ktorý však
     <br/>
     prv chodba, zrovna od jej bránice,
     <br/>
     tak potom schody vedú početné
     <br/>
     ku hlavným jeho dverám: k portálu
     <br/>
     tiež bez okrás, no zato úpravy,
     <br/>
     jak bránou bol by ozaj toho tam
     <br/>
     dnu neraz v onej hymne velebnej
     <br/>
     spomínaného hradu pevného…
     <br/>
     <br/>
     Naľavo úboč šíra: cintorín —
     <br/>
     Aj zoraná je zhusta, číry rov;
     <br/>
     porastlá býlím, chrastím rozličným:
     <br/>
     nik nezdepce ich, nevykynoží,
     <br/>
     zavili každé znamä v svoju chvoj
     <br/>
     i zahladzujú hroby v nepamäť.
     <br/>
     Až krušno pozrieť… Čiže človek náš
     <br/>
     tak zabúda? Tak chytro vysychá
     <br/>
     zdroj uňho lásky, z nehož pamiatok
     <br/>
     vtač plachá píja?… A preds’ závoj ten
     <br/>
     zapomenutia je snáď najkrajším:
     <br/>
     však miesto stĺpca, krížka u hlavy
     <br/>
     vyvráteného vkrátce hnilobou
     <br/>
     postaví starostlivá príroda
     <br/>
     náhrobník zápäť: sochu rastúcu!
     <br/>
     života symbol, pravý pamätník:
     <br/>
     ker kaliny tu skvetlý — osiku
     <br/>
     tam šeptajúcu večné tajomstvá —
     <br/>
     A zderie-li plášť rovov podzimok
     <br/>
     nezbedný, nový utká vďačná jar
     <br/>
     i nádhernejší, nímž si perly sĺz
     <br/>
     aj nesmrteľné hviezdy poutrú,
     <br/>
     nietoby chmára prchajúca snom…
     <br/>
     — Len pri spodku, hneď poblíž zvonice,
     <br/>
     tam rady mohýl krytých kameňmi
     <br/>
     s okázalými u hláv pomníky:
     <br/>
     ten na temeni s miskou obetnou,
     <br/>
     jejž plam však v prvom vzblku skamenel,
     <br/>
     tie s urnami, v nichž pleseň zelená,
     <br/>
     či s turbány skôr? Možno… U tých, hľa,
     <br/>
     pred služieb božích zavše počiatkom
     <br/>
     mlaď zhromaždí sa mužská: nebodaj,
     <br/>
     by uvideli, za chodníčkom jak
     <br/>
     si panny vykračujú, mladice
     <br/>
     pomedzi divých ruží kríky, viac
     <br/>
     však uzardelé v obličajoch než
     <br/>
     tie ruže samy, týchto vonný dych
     <br/>
     pri každom krôčku rozvievajúc, šiat
     <br/>
     šuchorom duriac v kolot vozdušný —
     <br/>
     až zniknú v nízkej viežky bránici.
     <br/>
     A neraz popri inej príbavke
     <br/>
     ten-ktorý šarvan (päste na bedrách
     <br/>
     a v tyle širák) čítať vezme sa
     <br/>
     sôch nápisy a slabikuje — ,F-a-r-
     <br/>
     k-a-s’: čo to, kto vie? — Bolo to tam: ,vlk’!
     <br/>
     mu druhý — Zatým ,Ber-ta-lan’: zas čo? —
     <br/>
     Ber, Taljan! Nuž to… Chichot skrsol — ,S-
     <br/>
     z-uľ! čajsi zomrel? ,Meg-h’ ale var’
     <br/>
     že narodil sa?… Pravda: po smrti!
     <br/>
     Joj, múdre! Ďalej — ,Al-das’ — Nebohý
     <br/>
     pán rechtor vše bol zjačal: ,Halgaš! Ps…’
     <br/>
     to tedy bude najskôr i tam stáť,
     <br/>
     smrť riekla: ,halgaš’ — Kýveš uchom, že
     <br/>
     nie? Tak ty lepšie prelož, Ondro… Tak
     <br/>
     hieroglyfy lúštia po svojom,
     <br/>
     hľadajúc rozum v nerozume, niť
     <br/>
     tej motaniny, že i v cmiteri,
     <br/>
     i v smrti ešte robia rozdiely
     <br/>
     tí odštiepenci… delia sa i tam,
     <br/>
     a prečo? Kto ho tam zná? — Aby snáď
     <br/>
     pozorom našským takto zakryli,
     <br/>
     že obyčajní smrteľníci sú
     <br/>
     tiež, prach i popol? čiže v reči tej
     <br/>
     var’ myslia tušiť dať, že zosnulých
     <br/>
     ich tobôž lepší laská osud? Im
     <br/>
     smotánka i tam…? Hlúposť nad hlúposť!
     <br/>
     Dosť ľahko: žobrač ľahla povyše,
     <br/>
     i nohami im durká do lebiek
     <br/>
     či prihŕňa svoj hmyz im… V žití tom,
     <br/>
     hej, inam pošli, inam — ale nech!
     <br/>
     Tie pomníky, toť, ošumeli už:
     <br/>
     zub času zrýpal ich lesk, okrasy,
     <br/>
     písmená zhrýza. — Naklonil sa ten,
     <br/>
     ten kolpak zhodil; tamto kameň v črep
     <br/>
     zdrvený — skleslo onde zábradlie…
     <br/>
     Kde dedič slávny? Pýchy nástupca?
     <br/>
     Čo nezavrátia pominuteľnosť,
     <br/>
     ju neopravia?… Môž’, niet ani zač…
     <br/>
     I oni takhľa letia v záhubu
     <br/>
     na zhavranelcov vetchých perutiach,
     <br/>
     na netopierích blanách mľandravých
     <br/>
     tiež pustnú — zhynú — potopia sa k dnu
     <br/>
     v národa vlnách zdravých, záchvatom
     <br/>
     vzprúdených jarným, ako zaplaví
     <br/>
     vzbúrená rieka hatí rárohy - -
     <br/>
     Tam zastali si i dnes mládenci
     <br/>
     a strežú príchod panien, nejeden
     <br/>
     na srdci s vrelou túžbou zhliadania;
     <br/>
     a prikvitne-li jeho dievčina,
     <br/>
     priam spozorovať na ňom premenu;
     <br/>
     prv rozpaky, hneď hrdosť vzdmutých pŕs,
     <br/>
     len výraz jej dať, iste zaplesá
     <br/>
     v tom prevolaní: Páčte, druhovia!
     <br/>
     Toť krása — ruža, ktorá skvitla mne…
     <br/>
     Aj Tomášovie Marka o chvíľu
     <br/>
     sa objavila svahom — oplecko
     <br/>
     jej srieňom svitlo z škárok zelene;
     <br/>
     pár ružičiek si v chôdzi odtrhla,
     <br/>
     a stezkou, zraky k zemi upreté,
     <br/>
     prešmykla, srnkou skokla v bránicu.
     <br/>
     Ju zbadali tiež. Ktorýs’ prehodil
     <br/>
     viac šeptom: „Jaksi bledne, civeje…“
     <br/>
     „Podistým želie ešte za Ežom,
     <br/>
     podistým — Ozaj škoda dievčiny —“
     <br/>
     A v ten čas mnohý pozrel mimoďak
     <br/>
     ku bočným dverám, kde i skutočne
     <br/>
     u hrobu otca dlel už Ezechiel;
     <br/>
     na ramä kríža zľahka opretý,
     <br/>
     v ľavici knižku držiac, potichu
     <br/>
     so svojou zhováral sa manželkou,
     <br/>
     nad nimi šiator lipy košatej —
     <br/>
     K nim čosi-kamsi Gábor pristal. „Ľaď,“
     <br/>
     mu Ezech, „aký šťastný!…“ usmial sa,
     <br/>
     „za odprevádzku hneď aj odmenu…?“
     <br/>
     <br/>
     Naľavo zase starších stával húf,
     <br/>
     na cmiteri to dávno zrovnalom
     <br/>
     v kosienok hladký, mäkkej pažite.
     <br/>
     (Vraj báli sa, že pôdy zrývaním
     <br/>
     tu oslabejú chrámu základy:
     <br/>
     preniesli lôžko mŕtvych pozhora.)
     <br/>
     A húf sa množil dneska nápadne:
     <br/>
     nie div, preds’ prvá slávnosť, kedy aj
     <br/>
     najväčší hriešnik ukáže sa rád
     <br/>
     vo zhromaždení ( — zajtra isteže
     <br/>
     nestučnie rechtor príjmom ofery).
     <br/>
     Tu potom zvládnu pestré rozpravy
     <br/>
     tiež; každý slovo prvé chcel by viesť,
     <br/>
     predstúpiv z tlupy, porozkročiv sa,
     <br/>
     si pomáhajúc občas posunkom,
     <br/>
     reč dľa potreby verou stvrdzujúc.
     <br/>
     Hneď vážne veci prídu na pretras,
     <br/>
     jak pomknul svet sa v týždni, v obzore
     <br/>
     ich úzkom, ovšem, bo len kalendár
     <br/>
     čítajú zväčša, leda povesť ak
     <br/>
     preletajúca i hôr ohrady
     <br/>
     im cekne čo-to; hneď zas vyhupnú
     <br/>
     na povrch ľahké: vravy bubliny,
     <br/>
     čo zligocú sa ráznym humorom
     <br/>
     i takoj žartom pľasknú, okolo
     <br/>
     hlaď hravo sčeriac myslí. — Z oných tam
     <br/>
     obecné riadne prvé bývajú,
     <br/>
     ichž povšimnú si. Schytia riečicu
     <br/>
     tú najredšiu a z ruky do ruky
     <br/>
     ju zaberajúc, správy poriadky
     <br/>
     i opatrenia cúdia o závod,
     <br/>
     len tak sa práši. — Mnohé na dávky
     <br/>
     si posťažujú, zhania monopol,
     <br/>
     trafiku, horšiu od podbeľu vraj…
     <br/>
     (veď žandár tiež kdes’ svätí); zavzdychnú
     <br/>
     za minulými časmi zlatými,
     <br/>
     za slobodami… až ich spomienok
     <br/>
     niť dumnú pretne protivníkov priek,
     <br/>
     smiech neurvalý. — Ten ich spamätá;
     <br/>
     obrátia zreteľ k hospodárstvu, kde
     <br/>
     už spolné nájdu zájmy: — Ozaj, jak
     <br/>
     to stojí v poli? Čiže nádeje
     <br/>
     ich veľasľubné nevysmeje zas
     <br/>
     ktos’ iný, vyšší… slnca úsmechom
     <br/>
     toť neprestajným? — Ver’ by neškodil
     <br/>
     (dnes viacerí tak), ale výdatný
     <br/>
     dážď na siatiny! — To by zoslanie,
     <br/>
     hľa, bolo s Duchom svätým na duše
     <br/>
     i chlebíka hneď zase pre telá
     <br/>
     na chotára stôl rozsiahly — a tým
     <br/>
     i paša by sa popravila… No
     <br/>
     len dajte pokoj! Niet nám k ponosu
     <br/>
     príčiny ešte, chvalabohu, bárs
     <br/>
     mal by nás dosť ver’ prečo kárať… Tak,
     <br/>
     od pastvy jakby prejdúc na inú,
     <br/>
     k záležitostiam cirkvi prestúpia.
     <br/>
     O udalosti blízko majúcej
     <br/>
     v jej lone nastať ihneď zvedú reč
     <br/>
     i teraz: o ,patente’, ktorý zdá
     <br/>
     sa poniektorým, aspoň zosýpať
     <br/>
     vraj netreba… „Hej, dobre!“ „Ačida!…“
     <br/>
     však ozvú sa priam v odpor z väčšiny,
     <br/>
     „ste trafili…“ a Peter (prokátor
     <br/>
     už známy) dodal k tomu: „Akurát!
     <br/>
     Len verte — Poznať, ďalej od nosa
     <br/>
     že nevidíte. Každý zaplatíš
     <br/>
     do štátnej kasy za to porciu,
     <br/>
     a hodnú, prisám… Bože, odpusť… (tu
     <br/>
     nadvihol klobúk, sepnul plecami),
     <br/>
     či nie tak, strýku Nátan? Rozsúďte —“
     <br/>
     Ten v tôni chrámu stojac, podpretý
     <br/>
     odzadu kvačkou, šatkou jarabou
     <br/>
     si stieral znojnú hlavu plešivú,
     <br/>
     bo práve že sa hore vydriapal,
     <br/>
     i vyparil sa. Vetil Petrovi:
     <br/>
     „Už tak je… A čo cisárovo je,
     <br/>
     to cisárovi —“ Načo Efraim,
     <br/>
     priciepkav za ním s vernou cipuškou,
     <br/>
     ubratou skvostne, v čepci kochľatom
     <br/>
     (lež ihneď zahla pyšno na chodbu),
     <br/>
     tiež zmrnčal: „Takô…“ Takoj na kňaza
     <br/>
     začali šomrať: jakby nebral dosť
     <br/>
     na pláci od nich, tobôž od fílij,
     <br/>
     z koledy, ofier… „Panštiť by sa rád,
     <br/>
     to je! A dcéry ešte širokšie
     <br/>
     by chceli chodiť, každá ani páv…“
     <br/>
     „Len čakám, či nám dvere kostolné
     <br/>
     nebude treba bojsa vypíliť,
     <br/>
     čo nosia, pre tie vŕšky akési —“
     <br/>
     doložil Ferduš, vôkol vzbudiac smiech.
     <br/>
     „Pst, majte rozum,“ Bocko vážne k nim,
     <br/>
     sediaci na podstavci onom líp,
     <br/>
     pod sebou rozostretý ručníček.
     <br/>
     „Preds’ náš on kňaz i otec duchovný,
     <br/>
     a taký, ktorý všetkej úcty je
     <br/>
     ver’ hoden, pravý pastier, kazateľ,
     <br/>
     akému páru treba pohľadať:
     <br/>
     nuž…“ „Všetko jedno! Malý Vlkolín,
     <br/>
     ba vôbec všetci páni, našinci,
     <br/>
     sú proti totej v cirkvi pramene.
     <br/>
     A keď tí, my tiež svojho práva si
     <br/>
     vziať nedáme, nie! —“ „Pravda!“ väčšina
     <br/>
     mu prisvedčila. „Vzopreme sa tiež…“
     <br/>
     „Ja, citže, cit,“ im Ondrej Blažko, „veď
     <br/>
     tu nie je konvent. A keď bude, nuž
     <br/>
     nezabúdajte, prosím, páni, že
     <br/>
     i my sme tu, tu… šianam tento chrám
     <br/>
     (a odpľuvnul); tam pomeriame sa,
     <br/>
     kto utiahne viac…“ „Radšej,“ narazil
     <br/>
     v to iný, „kto čul dačo nového
     <br/>
     z tej Talianskej: nech nám rozpovie.
     <br/>
     Toť, ujček Jakub! — Čo vám píše váš…?“
     <br/>
     „Nič, chudák — “ riekol, polknúc, až sa mu
     <br/>
     schvel schradlý lalček, „len tak stŕpame —“
     <br/>
     „A chýrečná kde paciencia?“
     <br/>
     mu Ferdo v smiechu. Uškrnul sa síc’,
     <br/>
     no trpko, vetiac: „Dobre sa vám smiať,
     <br/>
     keď máte svojich bučkov v ohrade,
     <br/>
     ej, dobre; ale počkajte len —“ „Čo,
     <br/>
     že fľochols’ na mňa?“ Tomáš ku nemu
     <br/>
     tak (otec Markin). „Ja sa nesmejem;
     <br/>
     môj papľuh je len, nuž a dievka, tá
     <br/>
     do patálie var’ len nepôjde — ?“
     <br/>
     „Veď nemyslel som teba…“ zokúňal
     <br/>
     sa onen, obstarnú si krišpínku
     <br/>
     pritiahol, zniknul čopriam v hromade.
     <br/>
     „Var’ Halaj, Brtoš… budú vedieť?“ Však
     <br/>
     z tých každý tiež len stisol plecami.
     <br/>
     „Náš Ezech,“ Bocko tiahle prehodil,
     <br/>
     „skôr poučí vás. Číta novinky.
     <br/>
     Ak chcete, príďte k nám si posedieť,
     <br/>
     napríklad zajtra, po večierni —“ „Ech!“
     <br/>
     však Peter na to, „ja i bez toho
     <br/>
     viem, čo viem. Včera v meste rekli mi,
     <br/>
     a páni — nie hen pletkár-novinkár:
     <br/>
     jenerál Ďulaj kvačí ešte vždy
     <br/>
     na jednom mieste — nemá kurážu —
     <br/>
     Len neviem, keď sa zíde nepriateľ,
     <br/>
     i Napoleon — to vám šelma, ťaj!
     <br/>
     nad všetky — sa mu ešte pripojí:
     <br/>
     či ozaj vtedy dostane ho skôr?
     <br/>
     Či bude smelší…?“ „To nás vyknošia,
     <br/>
     šak?“ Ferdo k nemu, tváriac úzkosti,
     <br/>
     „už dovešti len, ale neprestraš,
     <br/>
     joj, hnáty —“ „Veru takto nebodaj —
     <br/>
     A toho potom viete následky?
     <br/>
     Vrchnosti našské, riady, svobody
     <br/>
     sa vrátiť môžu…“ „Braček, výborne!
     <br/>
     Tož vyhráme preds’ —“ Dívali sa naň,
     <br/>
     kde on to popäl. — „Vskutku, nedávno,“
     <br/>
     v to Jurák, kováč, „keď som s kočiarom
     <br/>
     bol u našich toť pánov Farkašov
     <br/>
     a čakal prípusť: čosi takého
     <br/>
     tiež dopočul som, ako túžili
     <br/>
     sa na balkône, hádam pri vínku —“
     <br/>
     „Hľa, nepovedám?“ Peter zmykal sa.
     <br/>
     „Ja neverím,“ tak Bocko oproti.
     <br/>
     „Ak ozajst ubil by nás Piemont:
     <br/>
     tá strata všetkých bude bolieť nás,
     <br/>
     budeme platiť —“ „Nebudeme!“ tí
     <br/>
     zas na to. „Uhria zadržia sa ver’!“
     <br/>
     „Zvlášť oni v krpcoch, avšak?“ Blažko im,
     <br/>
     „tak prečo nejdú pomôcť?“ „Nemcom var’?“
     <br/>
     „Nuž tedy trp, jak svrček… Dáte ver’
     <br/>
     tie kuny, líšky kožkárovi a
     <br/>
     ostrohy na klince… a budete
     <br/>
     ich kaputroky nosiť…“ „Ale my?“
     <br/>
     „Toť Miklúš už ho má — Však dobre v ňom?“
     <br/>
     „A ako!“ „Ja nuž, šnajder býval vždy
     <br/>
     nemčúrom —“ „Ľaľaď!“ Peter pokázal,
     <br/>
     „i Eliáš drobčí nahor…“ „Košeľu
     <br/>
     má bezpochyby novú.“ Ferdo zas,
     <br/>
     „musíme mu ju pekne pochváliť —“
     <br/>
     Však zahriakol ich Bocko: „…Hľa, už aj
     <br/>
     pán farár ide…“ Vskutku, pred farou
     <br/>
     sa objavil a — pred ním kostolník
     <br/>
     vo spechu, čo sneh kamžu ramenom —
     <br/>
     obrátil k vŕšku. Spredu luterák
     <br/>
     si nadvihujúc, bral sa rezko dosť
     <br/>
     po schodíkoch, čo viedli na dvere
     <br/>
     hneď u kancľa — (Aj panstvo tadiaľ vše
     <br/>
     v chrám prichádza…)
     <br/>
     Tu chlapci, do tých čias
     <br/>
     čo rákošili hore v zvonici
     <br/>
     i liepali sa v oknách, povrázky
     <br/>
     opreteky z rúk chvatli mendíkom
     <br/>
     a zazvonili. Hurtom z bránice
     <br/>
     tým predesené pŕchli ženštiny.
     <br/>
     Učiteľ, spešiac na chór povedľa,
     <br/>
     im hodne smial sa; kto to slýchal vraj,
     <br/>
     jak holubice plaché… Stárež priam
     <br/>
     sa vážnym pohla krokom: jedni smer
     <br/>
     na hlavné vezmúc dvere, k postranným
     <br/>
     zas druhí či na chóry vedúcim.
     <br/>
     Dnu zaznel predspev ,Nejsvetejší’ vtom
     <br/>
     mohutným hlasom kňaza. Napriadol
     <br/>
     ho ihneď kantor s krúžkom školákov
     <br/>
     hrdeliec čistých, jakby škovránky
     <br/>
     zavelebili boli, z poľných brázd
     <br/>
     vo vytržení k nebies kvetniciam
     <br/>
     vraz unesené —, tak sa pridal zbor
     <br/>
     už zhromaždených popred v kostole.
     <br/>
     Za predspevom však organ ozval sa,
     <br/>
     síc’ chatrný i vetchý, ale dnes
     <br/>
     v predihre silnej, triumfálnej, sťa
     <br/>
     by zdužnel, omladnul bol; podistým
     <br/>
     hráč na všetky ho pustil registre.
     <br/>
     Toho si všimla mládež napokon;
     <br/>
     v dva rozdelila tiež sa prúdy a
     <br/>
     hrnula dnuka. Tí, čo zemianski,
     <br/>
     na chodbe ešte zatkli ostrohy,
     <br/>
     prihladil každý šticu si: i čo
     <br/>
     rad vojakov by hore stupňami
     <br/>
     rušali — mizli v šerom portáli.
     <br/>
     To šero tohto preds’ však početných
     <br/>
     sviec na oltári i tých v svetlári
     <br/>
     žiar presvecoval trblotný, jak svit
     <br/>
     hviezd prediera sa súmrakom — čo viac
     <br/>
     i prez vetvy líp z pavláč ovislé,
     <br/>
     opínajúce stĺpy zeleňou,
     <br/>
     sa preciedzali žmurkom paprsky;
     <br/>
     ba prezrieť snadno ľza až k oltáru.
     <br/>
     Kňaz pred ním stojí v rúchu belostnom;
     <br/>
     zrak upretý má, zdá sa, na obraz,
     <br/>
     no iste vyššie: k viditeľnému
     <br/>
     len duchom zjavu, cieľu… Slniečko
     <br/>
     cez okná dlhé vpúšťa pramená,
     <br/>
     sťa svetla dúhy v skvúcom vlnení:
     <br/>
     či jazyky to asnáď plamenné? —
     <br/>
     A celá cirkev zjednotila sa
     <br/>
     vo slávopiesni svätodušnej, až
     <br/>
     sa ocítal ňou, drnel starý chrám.
     <br/>
     <br/>
     I dlho dosť už splýval jasot ten,
     <br/>
     jak zo strminy kedys’ Sionskej,
     <br/>
     keď pod vŕškom sa ešte matróny
     <br/>
     dve ukázali, zrejme na ceste
     <br/>
     tiež do kostola. Matka Markina
     <br/>
     z nich bola jedna; druhá Estera,
     <br/>
     toť vdova po Beňovi zostalá,
     <br/>
     v odení voskrz čiernom. Povoľne
     <br/>
     stúpali nahor. Tamtá riekla: „Veď,
     <br/>
     ach, ani som ver’ netrôfala ísť
     <br/>
     dnes do kostola; ale vo sviatok
     <br/>
     tak veľký doma zostať veľký hriech,
     <br/>
     i chorá bárs, len som sa vybrala —
     <br/>
     Veď uverte mi, drahá kmotrička:
     <br/>
     noc neraz prejde, a ja na chvíľku
     <br/>
     vám očí nezavrem; veď trpím, ach,
     <br/>
     i trpieť musím, vidiac, počujúc,
     <br/>
     jak trpí naše dievča ešte vždy —“
     <br/>
     „Je veru blázon,“ vrkla Estera.
     <br/>
     „Sťa nebolo by iných mládencov
     <br/>
     a hodnejších — čo neprikrútneš jej,
     <br/>
     ju nevykľaješ? Až sa zídem s ňou,
     <br/>
     no, počkaj, ja ju vycuzdím, len no —“
     <br/>
     „Ach, neharušte, horšie bude len…“
     <br/>
     „I čoby horšie? Uznáš, osoží —
     <br/>
     No ale, sestra, trochu sporšie poď,
     <br/>
     bo odspievajú — Pre tú čeľaď zlú
     <br/>
     sa človek takhľa musí zapozdiť.
     <br/>
     Poď, poď —“ „A kdeže sadneme si, kde?
     <br/>
     Veď v našich bude ako nabitô…“
     <br/>
     „Hneď za dverami vždycky miesta dosť…“
     <br/>
     <br/>
     Ba o chvíľu aj kočiar zrachotil,
     <br/>
     či viac ich hradskou; zdunel paríp cval
     <br/>
     a dupot. — Z Malo-Vlkolína čajs’
     <br/>
     to panstvo náhli tiež ta; inšpektor
     <br/>
     var’ s rodinkou a iní. — Zastanú
     <br/>
     pred farou skoro, iste. — Mýlka preds’!
     <br/>
     Už prešli, frčia hore dedinou:
     <br/>
     kam? (K trakte hádam — svetské záujmy
     <br/>
     fedrovať, strojiť pikle, rozkoše…)
     <br/>
     Len kúdol prachu zostal za nimi —
     <br/>
     Ostatne jak ich hrmot neujal
     <br/>
     ni hláska z chrámového chorálu,
     <br/>
     bo zvučí jasným vodopádom diaľ,
     <br/>
     tak i prach po nich spadá, uľahne,
     <br/>
     sám pritlačí ho blankyt nebeský —
     <br/>
     <br/>
     *
     <br/>
     <br/>
     aimovci tobôž hornom na konci
     <br/>
     svoj dvorec mali, za potokom priam,
     <br/>
     pod vŕškom, zvaným ,Zámkom mačacím’.
     <br/>
     (Že prečo? Ťažko sa je dopýtať —
     <br/>
     Nu, ľud ten mravov zdravodrsnatých,
     <br/>
     nie bez vtipu tiež, prezývky má rád
     <br/>
     a prívlastky: jak iskra z kremeňa
     <br/>
     to frkne z neho dôtkom, chytí sa
     <br/>
     na mieste — ni sa nepozná kto-ten,
     <br/>
     len keď mu špirka navždy prilipla.)
     <br/>
     Dom obyčajný. Vľavo záhrada,
     <br/>
     až po driek vŕšku takmer ženúca;
     <br/>
     stromovia plná. Dolný okraj jej,
     <br/>
     jak úšust značí s chlpy koreňov,
     <br/>
     i s plotom z tynín jarný urval prúd,
     <br/>
     ten, ktorý i most pojal so sebou
     <br/>
     bol: takže v jarnú prácu či z nej späť
     <br/>
     cez vodu vozmo museli, či keď
     <br/>
     tá bola veľká, zaobísť; i dosť
     <br/>
     vše musel Gábor, čo jak nerád by
     <br/>
     — sám po lavičke zdola skackajúc,
     <br/>
     šmižkajúc bičom — býky napružiť
     <br/>
     pri prechode a strmým poťahom
     <br/>
     do dvora.
     <br/>
     Otec síce obstojným
     <br/>
     majetkom vládol: mával niekedy
     <br/>
     i štyri voly, biele ani sneh,
     <br/>
     pár juncov k tomu, kravy, nejeden
     <br/>
     chvost jalovizne, oviec kŕdeľ tiež —
     <br/>
     súc vôbec gazdom pilným, bedlivým
     <br/>
     i šanoblivým odprvoti, jak
     <br/>
     len stačil, obhŕňal sa všemožne:
     <br/>
     no pri tom všetkom, navzdor námahám
     <br/>
     tým nedajbože v onom rozvitku
     <br/>
     sa upevniť mu, nie to žeby vzrásť!
     <br/>
     Ba z roka na rok šťúplel, upádal
     <br/>
     čím diaľ tým viacej, až i nakoniec,
     <br/>
     čo záprahu sa týka, na jedny
     <br/>
     toť brny zišiel, hlúpe domáre —
     <br/>
     Mal sťaby zmoka, nie však pravého,
     <br/>
     lež toho, ktorý z domu vynáša.
     <br/>
     Veď hospodárstva, áno, zaberme
     <br/>
     z dom’ do dom’ bárs sa zvedať, nikde niet
     <br/>
     bez akých-takých oštár, nezdarov.
     <br/>
     Kým od remesla človek napríklad
     <br/>
     si v úzkom kruhu dielne pracuje:
     <br/>
     čo znebezpečil pritom? Najviac ak
     <br/>
     pohubí nástroj lichý, zápäť aj
     <br/>
     nahraditeľný. Kdežto gazdovi,
     <br/>
     zaujatému v celom chotári,
     <br/>
     vo veledielni šírej prírody
     <br/>
     za podmienok tých najrozličnejších,
     <br/>
     jak mnoho môž’ sa zlého prihodiť,
     <br/>
     čo ozaj skazou je i nešťastím!?
     <br/>
     A bez toho, by sám čím vinen bol,
     <br/>
     a k tomu, čo aj potom zakaždým
     <br/>
     i ťažšie sa i dlhšie nahrádza.
     <br/>
     Tu — niekoľko len pádov — na pastve
     <br/>
     bydliatko zlomí nohu. (Pastier? Ten
     <br/>
     len plecom mrdne: Pliaga ho vraj vie…
     <br/>
     Nač bzíkalo vraj?) Ovce odkapú,
     <br/>
     a čoviac, k jari: po zimovisku,
     <br/>
     keď osoh by im vlastne prišlo vziať —
     <br/>
     Zas — robotí si gazda pokojne,
     <br/>
     až kečka sa mu parí: tuliti
     <br/>
     chýr zrazu, ani z čista-jasna hrom:
     <br/>
     vraj v holi medveď vola zabil mu!
     <br/>
     (Ak nestihol ho do komory aj
     <br/>
     pán mäsiar takoj odvliecť, rozberie
     <br/>
     síc’ korisť obec, funt však po groši…)
     <br/>
     Na poli škodu zrobí závistník,
     <br/>
     či príval zjarčí krásnu jarinu;
     <br/>
     ovocie v sade nocou otrasú,
     <br/>
     i…a tak ďalej hodne ďaleko.
     <br/>
     <br/>
     No sú to všetko preds’ len nehody,
     <br/>
     čo škrabnú, ovšem, gazdu, neraz ho
     <br/>
     i o krok nazad hegnú: nikdy však,
     <br/>
     by hodili ho o zem — nemožné,
     <br/>
     by preto musel zrovna vypriahnuť,
     <br/>
     zo džbara preliať v šechtár. Vráže to
     <br/>
     len zarezané jakby do kôry
     <br/>
     živého smreka, jehož zdravie ich
     <br/>
     i miazga činná letom zaleje;
     <br/>
     štrbiny, aké svalov na brúse
     <br/>
     chlap, a nie baba chytro ohladí.
     <br/>
     Nuž: od rán takých ver’ i gazda náš
     <br/>
     vždy bol by vstave zotaviť sa včas.
     <br/>
     A tvrdších skúšok, pohrôm živelných
     <br/>
     Boh nedopustil dávno na obec.
     <br/>
     <br/>
     Tri dievky v dome, pravda, neresť je
     <br/>
     nemalá: treba nové viganá
     <br/>
     im často, aspoň každé na sviatky,
     <br/>
     odevy, blysky, stužky bez konca;
     <br/>
     no viacej ešte, akže by sa tak
     <br/>
     nadaril kupec, pre ne uložiť
     <br/>
     do maľovaných truhál výpravou —
     <br/>
     kde ešte potom veno, výplatok?
     <br/>
     A hospodár, toť, tiež tri odchoval.
     <br/>
     I firky veru boli všetky tri,
     <br/>
     paráda samá. Stojí ale aj
     <br/>
     (čo z druhej strany slušno priznať im):
     <br/>
     v deň robotný zas osy do práce,
     <br/>
     že len tak zmizla pod ich rukami,
     <br/>
     či to ľan z kužľa v zime, či včas žne
     <br/>
     lán žita, radky, keď zas hrabali;
     <br/>
     a nebolo ver’ takej, jejž by sa
     <br/>
     uľakli boli, bárs jak obťažnej:
     <br/>
     s batohmi z polian vtačou zleteli,
     <br/>
     snop len tak fŕkal z vidlíc za prielaz…
     <br/>
     I tých však vzdal sa šťastne, vydajúc
     <br/>
     dosť skoro jednu za druhou, a čo
     <br/>
     na váhu padne (snáď i povesti
     <br/>
     znak preds’ len dobrej), von ich z dediny,
     <br/>
     ba do druhej až vydal stolice,
     <br/>
     že nemôž’ mať im oknom podávať,
     <br/>
     či pod zásterkou čo-to odniesť k nim —
     <br/>
     <br/>
     Syn mladší Pavol pošiel k remeslu.
     <br/>
     Je krajčír mužský; ako tovariš
     <br/>
     vandruje ešte. — Práve písal list
     <br/>
     (po dlhšej prestávke), že zblížil sa
     <br/>
     zas do Bystrice, kde aj zotrvá;
     <br/>
     pracuje vraj až samodesiaty
     <br/>
     u majstra v meste najchýrnejšieho,
     <br/>
     i dobre sa mu vodí, zdravý je;
     <br/>
     aj túži už raz domov nakuknúť
     <br/>
     po toľkých rokoch — Čiže oni ta
     <br/>
     nezamýšľajú kedy na jarmok?
     <br/>
     Jak by ho návšteva tá tešila!…
     <br/>
     Ten tedy tiež mu, zvlášte od tých čias,
     <br/>
     čo priepust dostal, iste nerobil
     <br/>
     starostí žiadnych; pomáhal mu skôr
     <br/>
     tie doma znášať, ač i zďaleka.
     <br/>
     Tak počas sestár oných vydaju
     <br/>
     bol zo svojej mu poslal úspory
     <br/>
     nejeden rímsky: vraj rád pomôže,
     <br/>
     keď môže najmä milým rodičom;
     <br/>
     veď u nich sa to preňho nestratí,
     <br/>
     zachová lepšie, nežli v cudzine.
     <br/>
     A väčších-menších dárkov medzitým
     <br/>
     čo došlo od neho! Tak (o sestrách
     <br/>
     ni nehovoriac ten raz) pre matku:
     <br/>
     zvlášť marcelínky na hlavu… ba aj
     <br/>
     na sukňu mnohdy matérie kus,
     <br/>
     pravdaže tmavej, práve dľa veku —
     <br/>
     Tatovi zas: tu baranica (tá
     <br/>
     už viac ráz; var’ aj preto uštedril
     <br/>
     posmievač ktorýs’ čudné meno mu,
     <br/>
     že ,Deväť čiapok’: závisť najskorej
     <br/>
     vyhŕkla z neho); tu zas fajok pár,
     <br/>
     v ozdobnej mošne dohán voňavý
     <br/>
     (raz s penovkou aj, striebrom okutou;
     <br/>
     včuľ Gábor, syn, už ňou sa pýševa)
     <br/>
     a iný drobizg. Ba i bratovi,
     <br/>
     toť, Gáborovi neraz zavďačil
     <br/>
     sa čím-tým —
     <br/>
     Tento zase, čo i bol
     <br/>
     dŕžava, ,cifráš’, jak ho prezvali,
     <br/>
     tiež nebol žiaden márnik, výstupník,
     <br/>
     nech čo chce zlý svet o ňom klebetí.
     <br/>
     Bo že sa pekne nosil, šviháčil,
     <br/>
     čo samo v sebe ešte nenie hriech,
     <br/>
     viac bolo brata tamto zásluhou:
     <br/>
     on prislal mu vše darom niekedy
     <br/>
     i celý oblek, vyšnurovaný
     <br/>
     na podiv — lajblík prosto z baršúňa;
     <br/>
     no Gábor ani za svet nikomu
     <br/>
     by s tým sa žriedlom nebol zdôveril:
     <br/>
     kás’ hrdomyseľ bránila mu v tom.
     <br/>
     Že ale ľúbil kratochvíľu, ples,
     <br/>
     to ani otec nezazlieval mu.
     <br/>
     Veď urobí sa, keď je robota:
     <br/>
     keď táto odtisne sa, nech sa tam
     <br/>
     zabaví, tančí, chodí v zálety
     <br/>
     (tak rozmyšľoval, súdiac nebodaj
     <br/>
     dľa rozpomienky na svoj mladý vek,
     <br/>
     po sebe); k tomu veď je mládenec —
     <br/>
     Až ožení sa: však on doskáče.
     <br/>
     — Nuž totým zmokom, vynášajúcim
     <br/>
     von z domu jeho… kto bol? Iný nik,
     <br/>
     len vlastná jeho družka Tereza.
     <br/>
     <br/>
     I pozde dosť, čo zbadal osudnú
     <br/>
     tú vadu pri nej, dobrodušný sám,
     <br/>
     i preto málo obozretný var’;
     <br/>
     tým horšie preňho. — Deti, dcéry zvlášť,
     <br/>
     ak vedeli aj niečo, z úcty už
     <br/>
     naproti matke, z hanby, z bázne snáď
     <br/>
     by neboli sa jemu priznali;
     <br/>
     svár robiť nemôž’ medzi rodičmi,
     <br/>
     len dieťa zvrhlé, srdca pustého.
     <br/>
     Jak mohli, verže radšej prikryli
     <br/>
     vred domácnosti — nech sa prepučí
     <br/>
     sám, keď byť musí… tým viac k ohľadom
     <br/>
     súc zaviazané, keďže matka im
     <br/>
     povoľovala ozaj vo všetkom,
     <br/>
     čo zachceli len, na nej vymohli —
     <br/>
     (,Hej, kúpim vám ver’, moje husičky,
     <br/>
     by ste mi boli ani v rozprávke,
     <br/>
     tak krásne, zlaté… Čo kde vypradiem
     <br/>
     groš, kúpim, veru kúpim!… Pred otcom
     <br/>
     zašemotíme dáko; povieme:
     <br/>
     Toť, Pavko poslal… ašak?’ rozmarne
     <br/>
     vše ku nim, keď čo ktorá nadštrkla.)
     <br/>
     Až vydali sa, pošli nastranu.
     <br/>
     A Gábor, ak znal, iste želel pád
     <br/>
     ten v mysli, mlčal však tiež sťaby hrob;
     <br/>
     i jeho na rukách by nosila,
     <br/>
     i proti vôli hovela mu, že
     <br/>
     preds’ nie viac chlapec, ani maznák kýs’,
     <br/>
     rád-nerád, musel zrovna odhŕňať
     <br/>
     od seba príkru priazeň matere.
     <br/>
     — Nu, hlava v dome, otec čeľadný,
     <br/>
     on: pokým ešte bola pospolu
     <br/>
     rodinka, ľahko mohol vysvetliť
     <br/>
     si, že sa míňa či to z mešteka,
     <br/>
     či zo sypárne… Predsa príčina
     <br/>
     kol na bielo-dni, počtom výhonkov
     <br/>
     až pastornatá: čeľaď hojná dosť,
     <br/>
     a každé zdravé sťa buk, ochotné,
     <br/>
     jak do roboty, tak i do misy, —
     <br/>
     i naho chodiť nemôž’; na vydaj,
     <br/>
     ľaď, dcéry dneska-zajtra všetky tri…
     <br/>
     Ver’ kdebykoľvek, prirodzená vec:
     <br/>
     bez výdavkov sa obísť nemožno.
     <br/>
     Keď dcér sa sprostí — čo síc’ nepôjde
     <br/>
     (tu škrabal sa v hlavu mimoďak)
     <br/>
     bez útrov ešte väčších, veruže
     <br/>
     i na zálohy bude treba vziať,
     <br/>
     keď zvýšených niet, — potom vydýchnu
     <br/>
     si doma všetci! Uskrovnia sa, jak
     <br/>
     len možno, stiahnu; zrežú rováše;
     <br/>
     kde aký záťah, skärok, vyprostia;
     <br/>
     i opäť hupne v koľaj gazdovstvo,
     <br/>
     jak sprvu, pôjde obcou jeho chýr —
     <br/>
     No a nech sa tak Gábor obabí
     <br/>
     poriadne: svet im bude závidieť! —
     <br/>
     A jeho žena chytrá (zažitá,
     <br/>
     vždy ako ruža ešte) v domnienke
     <br/>
     tej uspela ho zavše utvrdiť,
     <br/>
     výpočty jeho pomiasť, výčitkám
     <br/>
     vychytiť každý základ: Budzme si
     <br/>
     len zdraví, rečúc, bude to i to —
     <br/>
     Toť, vtáčky nebies, poľné ľalie…
     <br/>
     Na ústach smiešok, k tomu zžmurkajúc
     <br/>
     poločkom vábne, znala rozohnať
     <br/>
     čo aké mračné jeho obavy:
     <br/>
     ,Oj, aimún! aimún! (privolajúc mu
     <br/>
     i potľapkajúc ho vše po pleci),
     <br/>
     čo sa ti robí? Jež si, vlkodlak?…
     <br/>
     No, posúďte si, ten by pristal, by
     <br/>
     raz dňa sme jedli, spali hodinku,
     <br/>
     odievali sa lístím vŕbovým,
     <br/>
     šak?… Bolo by ver’, lenže nemôž’ byť,
     <br/>
     mužíčku! akoda, sama ľutujem:
     <br/>
     len vtáčky nebies, poľné ľalie…
     <br/>
     Nuž, nebuď chmuráň, ani vydriduch —’
     <br/>
     Však vedela mu vôľu hľadať aj,
     <br/>
     sa fatinkovať: tak mu zaslepiť
     <br/>
     vše oči. Lepší kúsok pri stole
     <br/>
     vždy prihrnula jemu, pod jeho
     <br/>
     vidličku, jak ňou mieral. Na poli
     <br/>
     po poludienku riekla srdečne:
     <br/>
     „Ba zavaľ sa len, starký, zdriemni si,
     <br/>
     od rána netu! Ustals’…“ V robote
     <br/>
     nejednej kývla deťom: „Pomozte
     <br/>
     tatovi, nech sa, chudák, nemorí,“
     <br/>
     i sama nošu zdvihnúť skočila —
     <br/>
     Ba v žatvu bolo ktorús’: kosili
     <br/>
     i hrabali hneď. On sa podriekol:
     <br/>
     „Ej, veru by sa zišlo občerstviť…
     <br/>
     No (spamätal sa, pozrel na ženu)
     <br/>
     len vodou, myslím — Dievča, vybehni
     <br/>
     (najmladšia bola už len slobodná),
     <br/>
     vieš, vyššie prameň…“ Sotva skončil však:
     <br/>
     „Zuzanka, zostaň,“ ozvala sa mať,
     <br/>
     „netreba…“ sama bzíkla pod medzu,
     <br/>
     v ker lôhu siahla tam a tuliti!
     <br/>
     jak triumfujúc, krpku priniesla
     <br/>
     i riekla dobroprajne: „Pravdaže
     <br/>
     si zaslúžil! Na, aimko, napi sa —
     <br/>
     Aj Gáborovi nechaj; je v nej dosť —“
     <br/>
     „Čertovská baba!“ zdúpnel údivom,
     <br/>
     „tá uhádne ti, ľaď, i myšlienku,
     <br/>
     máš lebo nie ju…“ „Žiadno bosorstvo;
     <br/>
     to každá dobrá žena dokáže…“
     <br/>
     I upil si a zhákal, zmŕštiv sa:
     <br/>
     „Je túžava — Nuž a ty nebudeš?“
     <br/>
     „Ba ešte! To je iba pre chlapa —
     <br/>
     Daj Gáborovi, čo zas odpracem —“
     <br/>
     „No, nájdu sa i pani sestry, čo
     <br/>
     ju nevylejú, najmä varenú
     <br/>
     a sladkú… (dlaňou prešiel ústa si,
     <br/>
     požmurkal) nájdu… (atopnul do fajky,
     <br/>
     zakresal.) Kľampy!…“ „Mužské pomluvy,
     <br/>
     nič inô, aimún, na moj’ hriešnu! Len…“
     <br/>
     Syn nechcel, pošla tedy s krpôčkou.
     <br/>
     A aimún, v zuboch fajku kúriacu,
     <br/>
     poostriac kosu rázne, nohami
     <br/>
     sa porozkročiac bahrovitými,
     <br/>
     do poloviny riasnej, šumiacej
     <br/>
     zakosil; kosil, hlavou skrúcajúc…
     <br/>
     <br/>
     Len neskoršie, keď herská manželka
     <br/>
     začala postonávať pre hlavy
     <br/>
     vraj boľačku i polihovať — keď
     <br/>
     po dome hynul zvyklý poriadok,
     <br/>
     bárs, čo aj dcér už snažných nebolo,
     <br/>
     vše ona zato doma zostala;
     <br/>
     keď počas orby kedy-netedy
     <br/>
     len došla, i to najviac s obedom
     <br/>
     prismudlým: hneď jak fakľa, rečičky
     <br/>
     a smiechy samé — hneď zas bledý stín,
     <br/>
     že len sa vliekla, sťaby starucha,
     <br/>
     tu počal šípiť koreň stálych bied
     <br/>
     a nedostatkov, základ úpadku.
     <br/>
     Tak dôjduc z poľa raz, kým vypriahal
     <br/>
     syn, lebo dvere boli zamknuté,
     <br/>
     kol ticho (leda teľa v záhrade
     <br/>
     čo zabľačalo), na prah sadol si,
     <br/>
     a bradu v dlani lakťom v koleno
     <br/>
     opretej pravej, hútal nebodaj:
     <br/>
     kde, čo je žena? — Prišla o chvíľu.
     <br/>
     „Ľaď, vy už doma!?“ podivila sa
     <br/>
     i pravicou sa ťapla do bedry,
     <br/>
     „no, povážte si, korec zarobiť
     <br/>
     tak chytro…?“ „Doma,“ vrkol studeno
     <br/>
     i skúmavo jej vzozrel do tváre.
     <br/>
     „A kde si bola?“ „Len tu — Za vodou,
     <br/>
     kroz…“ zajakla sa. „Hej, i na Lúčkach,
     <br/>
     raz ešte na dnes skropiť plátenko…“
     <br/>
     „Ba! o pol večier? Nemäť… A čo máš
     <br/>
     toť pod zásterkou? Ukáž!… Sklenicu?
     <br/>
     Čo je to? —“ Stŕpla, zrakmi zdupkala.
     <br/>
     „Nič, aimko…“ (žmykla ústy), „veru nič…
     <br/>
     chceš vedieť? Onô… z potoka, ľaď, som
     <br/>
     načrela idúc, reku, prelejem
     <br/>
     si pijavičky —“ „Ah-ah, var’ tiež tou
     <br/>
     od aalamúnky? Zvláštno,“ pohnieždil
     <br/>
     sa na sedisku. „Sem! Nech zavoniam…
     <br/>
     To pálenka! —“ „Nuž,“ pustila sa v chicht,
     <br/>
     dosť nasilu, „nuž — vám som doniesla!…“
     <br/>
     „Poď, dúchni na mňa —“ „Ach, iď, pokuso! —
     <br/>
     Či som var’ heno Fruža? Plevuľa?…
     <br/>
     Či nezdieľala som vždy starosti
     <br/>
     narovno s tebou, rúča gazdiná?
     <br/>
     Alebo kedy som sa pokĺzla
     <br/>
     čo manželka var’? Znáš mi poklesok,
     <br/>
     ha? To nie; nikdy, muž môj, prenikdy!…
     <br/>
     I podnes si ťa verne milujem,
     <br/>
     môj holub…“ čiahla, v tvár pohladiť.
     <br/>
     „Žena, ty slopeš!“ skočil na nohy,
     <br/>
     sťa uštipnutý hadom. Z ruky jej
     <br/>
     vtom vyrazil aj fľašu na dlažbu,
     <br/>
     kde roztreskla sa, obsah fľuskol však,
     <br/>
     hrdielce kusé kotúľ dol’ dvorom —
     <br/>
     „Už neodtajíš, lumpa jedna!…“ „Joj!
     <br/>
     Či čuješ, Gábor!? čo mi tento drak —
     <br/>
     joj…“ vzlykla, s chvatom dvere odomkla,
     <br/>
     a pitvorom sa tiahly ozval plač,
     <br/>
     i v izbe dnu —
     <br/>
     A prišiel dônovok,
     <br/>
     s ním prísna ráta tobôž. Nezbudlo
     <br/>
     vo štoku zrnka, môcť ho speňažiť
     <br/>
     v jej odbyt; a čo práve na Jura
     <br/>
     bol jalovicu predal, peniažky,
     <br/>
     jak dlaňou by bol pľasol, minuli
     <br/>
     sa na daň, úrok, kde-tu príplatkom.
     <br/>
     Čo bolo robiť, z čoho spraviť groš?
     <br/>
     Jak poradiť si z tvŕdze? Ináč nie,
     <br/>
     len teliatko že, čo bol prisadil
     <br/>
     o Hromniciach (vraj, druhé prikúpi
     <br/>
     i odchová pár rúči, terajších
     <br/>
     však celú cenu strhne…), toho tak
     <br/>
     krásneho ryšku, údov širokých,
     <br/>
     s lampáškom v čele; určil odpeľať.
     <br/>
     A rozhodnúc sa takto v nesnádzi,
     <br/>
     bo boženík už honil po tretie,
     <br/>
     i odpeľal ho v ten deň: navzdor, že
     <br/>
     i syn sa vzpieral tomu urputne,
     <br/>
     vraj inak dáko dieru zalácu…
     <br/>
     zaň orodoval, lúdil u otca —
     <br/>
     i sťažka len sa lúčil s hoviadkom
     <br/>
     tak podareným: takmer zaplakal,
     <br/>
     mu hladiac hlavu, šij, kým ono zas
     <br/>
     ho za to polizlo, keď na mraku
     <br/>
     preň došiel mäsiar. Tento čo dal zaň,
     <br/>
     uschoval gazda zápäť do skrinky,
     <br/>
     tej, za stolom čo v rohu stávala,
     <br/>
     i zvrtnul kľúčik; kade svitne, vraj,
     <br/>
     čím u richtára dlžen, zapraví.
     <br/>
     Dňom nato aj chcel dostáť úmyslu;
     <br/>
     lež — zrak! nikdy! — z tržby včerajšej
     <br/>
     už zmíšilo sa pár mu šajničiek —
     <br/>
     Ký Parom, ani prez noc istoty…?
     <br/>
     Urobil tartas. „Gábor, rušaj dnu,
     <br/>
     v tom okamžení!“ spred dvier privolal
     <br/>
     synovi, ktorý meškal pod cieňou,
     <br/>
     čos’ strúhal, kálal, čajsi hrablisko —
     <br/>
     „Kde sa mi deli sťato peniaze,
     <br/>
     há!?“ vkročivšieho skríkol na syna.
     <br/>
     „Ja viem —“ ten chladno, stisnúc plecami.
     <br/>
     „Že nevieš?“ otec ešte ostrejšie,
     <br/>
     „nie!?“ vpálil vtom si hrsťou do kečky.
     <br/>
     „Čis’ nedrichmal tu cez noc na štíte!?
     <br/>
     Neprepadli sa!…“ „A či zlodej som?“
     <br/>
     mu v odvet Gábor, „tato, povedzte!
     <br/>
     Ste zbadali var’ kedy najmenšie? —
     <br/>
     Mňa takto podozrievať bez viny…“
     <br/>
     stál rozpálený, až mu iskril zrak.
     <br/>
     „Nu, dobre, dobre; nič to, synku, iď
     <br/>
     po svojej práci,“ otec krotšie hneď,
     <br/>
     už výzor synov presvedčiv ho snáď,
     <br/>
     že mylne zašiel — „Tak však, stariga,
     <br/>
     tys’ musela ich piznúť, iba ty!“
     <br/>
     zas ku žene, čo práve izbicu
     <br/>
     zachytávala metlou chvojovou.
     <br/>
     „Počuješ! hrom ti…“ Vystrela sa: „Nuž
     <br/>
     keď ja, nech ja —“ i žmurkla očami.
     <br/>
     „A ktože riadil teľa? — Zaslúžim
     <br/>
     var’ z neho dačo; chodím ani rab,
     <br/>
     i žatva príde, tlačenice niet…“
     <br/>
     „Jaj, hrmen tebe… na žranicu skôr!
     <br/>
     To — Pavol poslal nedávno ti chlp,
     <br/>
     kde je? V ňom iste lozí židuľa —
     <br/>
     Kde predtrojičný z plátna výťažok?
     <br/>
     Kde, čo si všetko na trh odvliekla,
     <br/>
     že skoro niet čo ukľochniť už…!? Kde?
     <br/>
     Breš!… Jaj, ty korhelica! Povaľač,
     <br/>
     ty môjho hniezda skaza sodomská!…“
     <br/>
     I natoľko sa tenraz nasrdil
     <br/>
     (bo ona čoviac odvŕkala mu:
     <br/>
     vraj, vypil veru i on milerád;
     <br/>
     vraj, nežičlivec, len by všetko sám…),
     <br/>
     že vposled lapil, ubil Terezu.
     <br/>
     Dva týždne temer zatým chodila
     <br/>
     s umotúranou hlavou, strašidlo
     <br/>
     jak opravdivé, kmotrám, susedkám
     <br/>
     na otázky tak vykladajúc vec:
     <br/>
     len náhodou sa, čírou náhodou
     <br/>
     udrela, potme, o roh kozuba,
     <br/>
     pod okom preto fľak… (,Ach, nerecte,’
     <br/>
     tie na to, ,šťastie, že…’); i nemá dňa
     <br/>
     ni noci: tak ju zuby trápia vraj —
     <br/>
     Nuž zakrývala sama. Rodina
     <br/>
     podobne, jak sa dalo; a sám muž
     <br/>
     jak mohol inak? Nešvár manželkin
     <br/>
     preds’ neodhalí, nedá na bubon
     <br/>
     svoj vlastný posmech!?… Ale vetierok
     <br/>
     len pošuškával v stromoch záhradných
     <br/>
     bez prerušenia. Odtiaľ však vše brnk!
     <br/>
     letáčik-vtáčik, iných do štepníc,
     <br/>
     kde šeptal ďalej, často pred okny —
     <br/>
     Počuli ľudia; šuškali si tiež —
     <br/>
     <br/>
     I jedna páka už len zbývala
     <br/>
     pre zviklaného, ktorej uchopil
     <br/>
     sa oberučne. Syna ožení:
     <br/>
     hej!… (Obodril sa v mysli gazda náš.)
     <br/>
     Do domu vtiahne hodná nevesta
     <br/>
     s povážnym venom; správu povedie,
     <br/>
     za pásom kľúče — tým si popraví
     <br/>
     na lóse už-už neznesiteľnom…
     <br/>
     Tak úfal-dúfal. Ale chyba tá
     <br/>
     manželky, bohužiaľ, sa závadou
     <br/>
     vystrkla i tu —
     <br/>
     Gábor oznal sa
     <br/>
     bol dávno predtým s Uľkou Gažkovie:
     <br/>
     s dievčinou ozaj rúčou, z dobrého
     <br/>
     tiež domu. (Boli iba dcéry dve;
     <br/>
     a majetok, čo sa aj prekrojí,
     <br/>
     i z polovice hodne zavážil.)
     <br/>
     I zamiloval si ju úprimne,
     <br/>
     a ona jeho. Láska, za mladi
     <br/>
     útlučkej ešte v srdciach zrodená
     <br/>
     ich — ako včasné z noci svitáva
     <br/>
     deň májový, deň krásy, veleby —
     <br/>
     postupom času mohutnela len,
     <br/>
     až rozvinula sa, vyspela: jak strom,
     <br/>
     ktorému pôda k duhu padla tu
     <br/>
     a zhora priala nebies pohoda,
     <br/>
     strom konáriaci v slávooblučie,
     <br/>
     rozkvetu plný v lístí nádeje
     <br/>
     za slnka, za hviezd tichých plápolu
     <br/>
     však sladkou šelestiaci túžobou —
     <br/>
     kto barbar bol by ten a ukrutník
     <br/>
     priložiť k stromu tomu sekeru,
     <br/>
     ho zahubiť, čo viac, prv než by bol
     <br/>
     na svetlo vydal bytu tajomstvá,
     <br/>
     sa zaskvelo ním blaha ovocie…!?
     <br/>
     Niet takého. — A oboch rodičia
     <br/>
     len tešili sa jejich pomeru,
     <br/>
     stavali na ňom dietok budúcnosť;
     <br/>
     nech sa tak stretli, zvlášte matere:
     <br/>
     ni rozísť sa, vždy toľko mali čo
     <br/>
     potrizniť o ich zväzku… Po vôli
     <br/>
     i zalietal si Gábor, v sobotný
     <br/>
     večierok iste, k Uľke, holúbke
     <br/>
     holúbkom verným — neraz sokolom
     <br/>
     či orlom, odbiť možných votrelcov,
     <br/>
     ju pred jastrabmi zastať krídlami —
     <br/>
     a ona z vďaky za tú ochranu,
     <br/>
     ač nepotrebnú — sama bola vždy
     <br/>
     dosť silná, schopná vyhnúť nástrahám
     <br/>
     bársakýmkoľvek — z nežnej odmeny
     <br/>
     za jeho péč i strasti, obavy
     <br/>
     tak márne, no viac ešte splna zvlášť
     <br/>
     ľúbosti zavše pritútila sa
     <br/>
     tým vrelšie k nemu. Jemu o plece,
     <br/>
     o dubca povoj jak by skvitlú byľ,
     <br/>
     oprela hlávku šťastnú; v pokoji
     <br/>
     tam slasti plnom nasluchovala
     <br/>
     hneď tlku jeho srdca, premenou
     <br/>
     hneď zase reči milej žblnkotu:
     <br/>
     kým naproti plál čistom na nebi
     <br/>
     mesiačik čistý, stráž jak čistoty…
     <br/>
     A pýšil sa aj s ňou, sťa držiteľ
     <br/>
     by najdrahšieho v svete pokladu.
     <br/>
     Keď s ňou sa viedol, do kostola tak
     <br/>
     či z neho, hrdo hlavou pohodil
     <br/>
     i obzrel sa vše, jakby vyzval svet
     <br/>
     bol k pozornosti: Nono, pozrite,
     <br/>
     jak utešená je! Jak v slniečku
     <br/>
     i sama svieti! — Ako vetríček
     <br/>
     hrá s jej sa stužkami, vše krídelcom
     <br/>
     sa tkne jej líčka, by ho odfarbil
     <br/>
     snáď, zmaľoval si siné perute…
     <br/>
     Spod tmavých mihalníc jak jasný lúč!
     <br/>
     Sťa paprsk, prešlý riasou čečiny —
     <br/>
     Jak hybko kráča, lanke podobne,
     <br/>
     po kvetnej poľani; čo spraví krok,
     <br/>
     to závej voňavý… Jak zuní hlas
     <br/>
     jej, piesne vtáčkom v stráňách kľučkujúc:
     <br/>
     veď počuli ste neraz hudbu tú! —
     <br/>
     Jej smiešok zvonkot striebra… srdce jej
     <br/>
     však zlato rýdze, duša bez mráčka
     <br/>
     ni hor’ ten blankyt boží… Ale záviďte,
     <br/>
     jak chcete: ona večne moja je! —
     <br/>
     Na priadkach, v stínnom kúte čupiaci
     <br/>
     s druhami (— svetla sa var’ štítili;
     <br/>
     skôr panien! v svetlá krásy rozžatých —),
     <br/>
     jak kochal v jej sa zjave! V zjave sťa
     <br/>
     by zlatopriadky, seba nebodaj
     <br/>
     za princa v ten čas držiac z povesti —
     <br/>
     A v tanci ako si ju vykrúcal!
     <br/>
     Rozkázal nôtu bystrú, veselú,
     <br/>
     i vrhol hudcom zvučný dvadsiatnik;
     <br/>
     hneď tanečníci stranou vyhli mu,
     <br/>
     rozšírilo sa ženštín koleso
     <br/>
     čo veniec kvetín, ako splašené
     <br/>
     jazierca vlnky ženú ku brehu:
     <br/>
     sám vprostred zostal s ňou! I ručníčkom,
     <br/>
     vyšitým zdobne, povievajúc, vše
     <br/>
     i zavýskajúc, tančil, kreskal si,
     <br/>
     ju, cifrujúcu pekne, záponky
     <br/>
     okraje v prstoch, pritom stydlivo
     <br/>
     klopiacu oči, schytil poza pás
     <br/>
     a povyzvŕtal sem-tam, na grúni
     <br/>
     jak osamelou šumnou jedličkou
     <br/>
     pozvŕta vetrisko… Až diváctvo
     <br/>
     ich rozkoš zrakmi len tak hltalo —
     <br/>
     <br/>
     To trvalo pár rokov.
     <br/>
     Medzitým
     <br/>
     reč bola neraz, že sa poberú,
     <br/>
     i príprava — no odročilo sa,
     <br/>
     zakaždým zrok sa našiel k odkladu.
     <br/>
     Vraj v dome, kde je ešte zolvica,
     <br/>
     nechýrno neveste, je slúžkou len,
     <br/>
     bo s dcérou všehdy drží testiná.
     <br/>
     Keď aimovci však už i najmladšiu
     <br/>
     vydali boli, zase u Gažkov
     <br/>
     tá vznikla príčina: vraj ku mladšej
     <br/>
     prv prístupníka treba zvoliť im,
     <br/>
     keď jedno von, nech druhé zaraz dnu,
     <br/>
     ináčej hrkne priam stroj gazdovský;
     <br/>
     nuž, potom nechže — razom najlepšie —
     <br/>
     No bolo badať aj, že Gažkuľa
     <br/>
     čím ďalej, tým viac tupie, ochládza
     <br/>
     od úmyslu ich spolčiť manželstvom,
     <br/>
     ač roky takmer v sľube stojacich;
     <br/>
     len habká-lapká, zháňa výkruty
     <br/>
     a šiky tratí… Dlhšie nemohol
     <br/>
     zniesť Gábor; nielen lásky súženie
     <br/>
     že cítil, lež i jeho ctižiadosť
     <br/>
     už trpela. — I v samodôvere
     <br/>
     a vedomý si práva istého,
     <br/>
     pozbieral všetku svoju výrečnosť:
     <br/>
     a v jednu nedeľu, keď z večierne
     <br/>
     sa navrátili (otca Gašpara
     <br/>
     za stolom nájduc sediaceho i,
     <br/>
     na nose okuliar, sťa rectujúc,
     <br/>
     čítajúceho ešte z postily
     <br/>
     ,když pak…’ až hlasno), pravým útokom
     <br/>
     na matku oboril sa: musí byť
     <br/>
     vraj koniec už raz, svadba… Pričom mu
     <br/>
     i Uľka bola vrelým spojencom,
     <br/>
     tak výmluvným, až srdce rástlo v ňom;
     <br/>
     ba i jej sestra prišla na pomoc.
     <br/>
     „Nuž,“ otvorila ústa konečne
     <br/>
     mať, popravila čepiec na hlave
     <br/>
     si, „dobre! — Ale treba povážiť,
     <br/>
     svet by nás vysmial: teraz… akoda dňa!
     <br/>
     Až po robotách bude, zvezieme
     <br/>
     i vymlátime: nedbám — na jeseň!
     <br/>
     aak, starý?“ Tento na to, okuliar
     <br/>
     do futrálika šupnuv: „Ako ty
     <br/>
     chceš, staň sa — ameň.“ „Tedy v jeseni…“
     <br/>
     I Gábor prikryl voľky-nevoľky
     <br/>
     a tisol milej rúčku…
     <br/>
     Cez leto
     <br/>
     čo všetko zrobiť načim v gazdovstve!
     <br/>
     Len vezmime beh zbierok: počnúc od
     <br/>
     sien do sekania kapúst. Gazdinky
     <br/>
     však vždycky zvlášte zaujíma ľan.
     <br/>
     Aj nie čud: keď je iné pokrmom,
     <br/>
     čo na poli sa koľvek urodí,
     <br/>
     on zas je pokrov ľudskej nahoty;
     <br/>
     on dielom ich rúk najvlastnejším — až
     <br/>
     ho vystrú plátnom: koľko kropají
     <br/>
     im z čela sfŕkne! Sotva mieň než tých
     <br/>
     na bielovisku… Kým ho spradú: čo
     <br/>
     utrovia sliniek, hľúz sa nahryzú!
     <br/>
     A pod kúdeľou mlčky sediacim
     <br/>
     — keď totiž jazyk-mlynček vystal už —
     <br/>
     cez hlavu koľko brnkne myšlienok,
     <br/>
     viac než im húsok divých na podzim,
     <br/>
     kopavším švábku, tiahlo nad hlavou,
     <br/>
     než vláken im, toť, splynie do štipky…
     <br/>
     No jak by dlhú zimu odbyli,
     <br/>
     čím, naučené v lete za svitu
     <br/>
     vstať, uložiť sa pozde na pokoj?
     <br/>
     Bez ľanu či už práce kol neho
     <br/>
     niet pre nich ver’ ni žitia! Pustým by
     <br/>
     len jarmom bolo, pustým; potechy
     <br/>
     a kúzla prázdny strkot. — aimovci,
     <br/>
     pravdaže, tiež ho siali. Lúčku, čo
     <br/>
     viac, preorali preň. V tej novine
     <br/>
     i bujne vzrástol: bol ni perina,
     <br/>
     i kučeravý, hnevný; tablica
     <br/>
     sťa belasého neba upadla
     <br/>
     by bola, keď stál v kvete… Plela ho,
     <br/>
     sliepňala dlho pri ňom Tereza,
     <br/>
     že aimún už sa nezdržal jej riecť:
     <br/>
     „Do čerta, kedyže ho dopleješ!?…“
     <br/>
     — A vytrhali ho. A na večer
     <br/>
     (jak to už zvykom tejto pri práci,
     <br/>
     navzájom pomáhať si) čeliadka
     <br/>
     sa húfne zbehla, chasa veselá:
     <br/>
     ho rafať. Živo bolo na humne.
     <br/>
     Jak v diaľke by bol niekde mrmlal hrom,
     <br/>
     tak výkon dunel; hlávky cupkali,
     <br/>
     sťa hrad by: pokým dievčat nôtenie
     <br/>
     kous’ vetrov hudbou vplývať zdalo sa
     <br/>
     v ten huk, sa zjagať výsk vše chasníkov
     <br/>
     ni bleskot. — Uľka prišla pomôcť tiež;
     <br/>
     jak nie? Veď v zime bude ho i priasť,
     <br/>
     môž’ byť, i trepať ešte… Gábora
     <br/>
     obsluhovala, podávajúc mu
     <br/>
     hrsť za hrsťou: až levom kmásal ho,
     <br/>
     no pri oddatí, pri prijatí vše
     <br/>
     i rúčku stihol chvatnúť… Gazdiná,
     <br/>
     čo posiaľ snopky bola viazala,
     <br/>
     za spevu mladi, smiechov zmizla vraz:
     <br/>
     ni nevedeli. Vrátila sa síc,
     <br/>
     no hodne neskôr. „Aby — aby vám —
     <br/>
     veselšie — bolo,“ ledva vyriekla,
     <br/>
     tak jazyk viazol jej. I lolocúc
     <br/>
     vždy ešte čos’, jak: že ich rada má,
     <br/>
     že uvarila dobrej… nalievať
     <br/>
     začala do lônika; ale vtom
     <br/>
     sa potočila: zmrčiac, spadla z nôh,
     <br/>
     sťa bol by podťal ju — len toľko, že
     <br/>
     nie o rafalo tresla. — Kahan tiež
     <br/>
     do hlávok… Hupkom ženy skočili,
     <br/>
     ratovať (ktorás’ ešte nápoj prv),
     <br/>
     ju zdvihnúť. Zdvihli aj jaks’ s tiažou i
     <br/>
     zavzali ju viac vlekom do izby;
     <br/>
     na posteľ dali, treli, šúchali
     <br/>
     a preberali… Ani netúrnul
     <br/>
     na hluk ten aimún, dunčiac v kutine
     <br/>
     u kozuba; len smudil na zádus,
     <br/>
     odpľúval — kým syn, plný starosti
     <br/>
     či rozpakov, bo jakby zmätený,
     <br/>
     sem-tam sa motal, fľochnúc medzitým
     <br/>
     vše k dverám, kde stisk mladíc…
     <br/>
     Uľku, len
     <br/>
     vkročila doma, privítala mať:
     <br/>
     „No, videla si krásnu svokrušu!
     <br/>
     Čo? Hrúza! Posmech! — Ale rada som,
     <br/>
     žes’ na vlastné ju oči videla…
     <br/>
     Tak myslím, že ti už raz prešla chuť
     <br/>
     ta vydať sa!…“ „Joj, mama, aká ste,“
     <br/>
     jej na to dcéra, „hneď to najhoršie —
     <br/>
     Len omdlela vraj, kási ťarcha jej
     <br/>
     na srdce prišla; keď kus precítla,
     <br/>
     i sama: kŕč že…“ „Kŕče? Chachacha!“
     <br/>
     mať schechtala sa. „Kŕče!… Kde by nie?
     <br/>
     Jaj, bodajže ťa! — Veru slepá si,
     <br/>
     dievčička, bola, sprostá; vidíš, mňa
     <br/>
     tam nebolo, a viem už s istotou,
     <br/>
     že opila sa, mrzko opila!
     <br/>
     I skydla… no dosť! Jedným slovom, vedz:
     <br/>
     ty nevestou jej veru nebudeš!
     <br/>
     Var’ abys’ sa tam lôchať navykla
     <br/>
     a, na čo vyjde skoro Tereza,
     <br/>
     z dom’ do dom’ potom s hrncom brúsila?
     <br/>
     Nie, nikdy!…“ „Ale, mama!…“ Uľka čos
     <br/>
     namietnuť chcela, zahriakla ju však:
     <br/>
     „Po tretie: nikdy! — Maťko Koštiaľkin
     <br/>
     je hodný šuhaj, k tomu jedinák:
     <br/>
     gazdovstvo pekné; stará minie sa —
     <br/>
     za toho pôjdeš —“ „Ako? Za toho?
     <br/>
     Nie, mama, nie ja!…“ „Ja zas, že ver’ hej,
     <br/>
     hej, dievka moja. Choď spať; svitne ti
     <br/>
     skôr —“ „Z ktorho každý sa len vysmieva…’
     <br/>
     „Tým viac ty budeš v zácti, vážnosti;
     <br/>
     šak, starý? povedz —“ Gašpar zazíval,
     <br/>
     už pod perinou čupiac zarytý:
     <br/>
     chcel riecť snáď… „Tato, neprisvedčte, nie,“
     <br/>
     zúpela deva, „zmilujte sa vy…“
     <br/>
     <br/>
     No stalo sa preds’: pekne potichu,
     <br/>
     bez zrejmých príprav. Ani ešte list
     <br/>
     nestihol zžltnúť v lipách u chrámu
     <br/>
     ku jeseni, keď v jednu nedeľu
     <br/>
     po kázni farár spustil ohlášku
     <br/>
     Mateja s Uľkou. Nastal v kostole
     <br/>
     až ševel, tak to zarazilo kol.
     <br/>
     Sám Gábor zblednul stenou v stolici,
     <br/>
     zalomil hlavu, hľadel pred seba;
     <br/>
     ver’ radšej by sa bol znal pod zemou.
     <br/>
     Z kostola vyjdúc, kamaráti ho
     <br/>
     hneď obskočili: „Ako? Nechala
     <br/>
     ťa?…“ doliehali naňho dotazmi.
     <br/>
     Uškrnul sa jaks’: „A ak som ju ja…?“
     <br/>
     „Podivnô —“ „Taký mrmaj má ju vziať!?…“
     <br/>
     „Ech, bračekovci, dajte pokoj — nech,
     <br/>
     nech…“ rukou hodil, vzdýmnuc zhlboka.
     <br/>
     A v hodení tom pravou bolo, jak
     <br/>
     by do pŕs si bol býval zasiahol
     <br/>
     a srdce vyrval, šmaril — „Ale preds’:
     <br/>
     je blázon, verte, každý, dievčine
     <br/>
     kto verí; kto sa srdcom pripúta
     <br/>
     k nej, každý… Čo je dievča? Púpavy
     <br/>
     ver’ odkvet: fúkne vetrík, uletí —
     <br/>
     jesenný záblesk… Veľa múdrejšie
     <br/>
     je: baviť sa len, užiť, čo sa dá,
     <br/>
     a inam bzíknuť, ako robieva,
     <br/>
     toť, motýľ s kvietky… Ale nestojí
     <br/>
     to ani za reč; poďme,“ doložil.
     <br/>
     <br/>
     A vskutku: bližšej potom známosti
     <br/>
     už nehľadal, jak bol by zriekol sa
     <br/>
     ženitby navždy. Mládenčil si len
     <br/>
     a hovel voľne; dobrej vôle vše
     <br/>
     s kým-tým sa stretol, čo viac s Uľkou aj
     <br/>
     bez hnevu, zášti: požartoval s ňou…
     <br/>
     Var’ oželel sa v ten čas natoľko?
     <br/>
     Či domáci ho potrest otupil?
     <br/>
     Alebo oné žitia pravidlo
     <br/>
     neviazaného zvidelo sa mu?…
     <br/>
     <br/>
     Tak priplichtil sa bol i k Marke, hľa,
     <br/>
     keď na Turíce do kostola šli.
     <br/>
     <br/>
     *
     <br/>
     <br/>
     Čas sejby minul dávno. Zeleňou
     <br/>
     tou najskvostnejšou priodeli sa
     <br/>
     kol nivy, polia, stráne: jasnejšou,
     <br/>
     kde jarín hony — skoro do modra
     <br/>
     predchádzajúcou tie zas ozimín;
     <br/>
     ba lúky tobôž bujno trávnaté
     <br/>
     a briežky už-už kvietím napospol
     <br/>
     sa jarabeli sťaby koberce;
     <br/>
     pažitný závoj splýval čo viac i
     <br/>
     po bokoch grúňov, vrchov driekmi či
     <br/>
     prez tváre poľaní — tak slávili
     <br/>
     turíčne sviatky v rúchu májovom —
     <br/>
     Len ľany ešte zbudlo pozasiať,
     <br/>
     ku čomu, ako učí skúsenosť
     <br/>
     roľnícka, vraj sa hodí najlepšie
     <br/>
     deň Petronely.
     <br/>
     Gábor podobne
     <br/>
     tým cieľom vyšiel v ten deň s volkami
     <br/>
     do Kráčin. Záhon, ďatelinisko,
     <br/>
     vyoral rúče; rozsial ľanovec,
     <br/>
     kým brny na úvratiach žviakali
     <br/>
     i lapkali si byľky zelené;
     <br/>
     tak potom ho aj kypro zabránil.
     <br/>
     Polvečier bolo. Zrazu mrákavy,
     <br/>
     čo do poludnia hustli západom,
     <br/>
     meňastým svetlom často zžmurkali,
     <br/>
     vystúpili hnané vetrom po zenit,
     <br/>
     hrom zarachotil, lejak spustil sa:
     <br/>
     nastala búrka, prvá v mesiaci,
     <br/>
     no silná, s treskom-pleskom spojená,
     <br/>
     s prívalom, jakby v smutnú rozluku.
     <br/>
     I Gábor, volky rýchlo zapustiv
     <br/>
     na prieloh, len že stačil vybehnúť
     <br/>
     do hájka pred ňou, cupkajúcou už
     <br/>
     dážďovým brokom, kde sa pod smrekov
     <br/>
     skryl príkrov. Zakresav si do fajky,
     <br/>
     tam na jej prieval čakal v myšlienkach,
     <br/>
     ihrajúc s kystkou biča, vyzeral
     <br/>
     na obzor zhusta, snáď i za volmi,
     <br/>
     kým v húšti vtáča piskotalo ,piť’…
     <br/>
     Konečne prešiel mrcha dúl, a on
     <br/>
     zapriahol statček, spukal vo troje
     <br/>
     i rušal domov. Voda hučala
     <br/>
     na ohluchnutie, toľkým rykotom,
     <br/>
     jak jachal, popri ceste v potoku:
     <br/>
     čo kaša mútna, dravá, so sebou
     <br/>
     šurdujúc skálie, kriaky, vetvy vŕb
     <br/>
     zachytávajúc. — aelmou rvala breh,
     <br/>
     sťa psina zlostná v reťaz kúsava;
     <br/>
     ba brehom nižšie prekypela až:
     <br/>
     zvlášť nad dedinou, kde sa vyliala
     <br/>
     roztokom šírym, lúky potopiac.
     <br/>
     Sám mlynár dlubal ešte úsilne
     <br/>
     na jaze, prietrž razil v úpuste,
     <br/>
     hneď opäť zbíjal, cvíkal stavidlo,
     <br/>
     jak Gábor došiel cestou povedľa.
     <br/>
     Vtom na proťajšej strane povstal krik
     <br/>
     a nárek desný — (Po lúčinách tam
     <br/>
     vystreté plátna mali pojedny
     <br/>
     gazdiné: tu bol trh už trojičný,
     <br/>
     i najskôr tedy slednej po zvárke
     <br/>
     ich chceli ešte z prádla pobieliť.)
     <br/>
     Krik očuv Gábor, záprah pristavil.
     <br/>
     Medzerou vrbín skúmal, čo to preds’
     <br/>
     za povyk…? Zazrel pospech plachých žien,
     <br/>
     boj s živlom. Marku Tomášovie tiež,
     <br/>
     jak bŕdla vodou, plátno ťahala,
     <br/>
     to ale bral jej prúd: kým obďaleč
     <br/>
     šarvanec, brat jej, volal na raty,
     <br/>
     čo hrdlom stačil. Volky prikrútil
     <br/>
     priam o prievoru hrádze u cesty.
     <br/>
     Uskočil k vode, i po zdvihnutom
     <br/>
     úpustu brvne, ustrnulom len
     <br/>
     na kmeňoch vŕb tu i tam, prez ktoré
     <br/>
     premetali sa vlny zjašené,
     <br/>
     ním potriasali (ač ho varoval
     <br/>
     dosť mlynár), prehnal vľahce naproti.
     <br/>
     Jak bol, sa ihneď vrhol v povodeň,
     <br/>
     a kusy plátna, pookrúcané
     <br/>
     kol krovín, snoval, zberal v náručie,
     <br/>
     povyše kolien brodiac záplavou…
     <br/>
     až všetky šťastne vylapal, ba i
     <br/>
     preniesol, skadiaľ prišiel, len sa tak
     <br/>
     cedilo z neho; tam však na hradskej
     <br/>
     na vôzok orný zložil, na brány:
     <br/>
     vraj dovezie… I Marke privolal,
     <br/>
     že prevedie ju celkom bezpečne,
     <br/>
     by nebála sa (i zas chlapcovi:
     <br/>
     ,Ty, Jožko, len choď poza Parkany,
     <br/>
     a pekne Hôrkou…’); ale zamietla:
     <br/>
     vraj, s bratom už len prejde okolo —
     <br/>
     „Len abys’ dáko neprestydla a
     <br/>
     neochorela,“ ešte v starosti
     <br/>
     sa privrával jej, priblíživ sa aj
     <br/>
     k nej na hroblinu. „Toťhľa, Trojica
     <br/>
     nablízku, pár dní… Dobrú muziku
     <br/>
     sme objednali až hen v Liptove,
     <br/>
     keď Kohutiar nám umrel — škoda ho!
     <br/>
     To bude rozkoš!… Ale drví ťa,
     <br/>
     hľa, zima, ašak?…“ „Trochu; premokla
     <br/>
     som“ Marka na to. „Lenže žiaden strach,
     <br/>
     nič nebude mi a ak: nechže tam,
     <br/>
     ver’ slabá škoda — Skorej, aby som
     <br/>
     ja na svedomí teba nemala…“
     <br/>
     „Ba!…“ Gábor v smiechu. „Či som majránik?
     <br/>
     Zlá zelina, vieš…“ „Jožko, dočkaj ma!“
     <br/>
     vtom skríkla. „Ale, ozaj: ďakujem
     <br/>
     ti, Gábor —“ „Nemáš za čo, Marienka.
     <br/>
     Nuž za perko, čo som ti v sviatky, toť,
     <br/>
     bol vzal — a krásne bolo, voňavé! —
     <br/>
     var’ odslúžil som sa, čo?“ „Sotva,“ mu
     <br/>
     v odchode ona, „ešte príde trest —“
     <br/>
     „Tak? Dobre, nedbám. Tedy kajať sa
     <br/>
     a vďačne budem, vediac, milosti
     <br/>
     niet bez pokánia…“ s hvizdom šibol späť.
     <br/>
     Keď domov došiel, i ver’ s ťažkosťou
     <br/>
     (bo potok, ač aj značne opadol,
     <br/>
     dosť ešte hrnul veľký), obchodom
     <br/>
     len kľukatým sa dostal do dvora;
     <br/>
     jak vypriahal, zrel otca v cienici.
     <br/>
     „Vy doma ste už?“ prihlásil sa mu.
     <br/>
     „Jak vidíš,“ vetil otec. „To ver’ ste
     <br/>
     sa chytro obrátili! — (Košiar bol
     <br/>
     prekladať s kŕdľom gazdov z poriadky.)
     <br/>
     Akože tam ovce, tato? Paše jest?“
     <br/>
     „Jest.“ „Leja vás šak uťala tiež?“ „Dosť.“
     <br/>
     „A čo robíte?“ „Ostrím sekeru,“
     <br/>
     aj vskutku znova zvrtol točencom,
     <br/>
     rez pritknul na brús, až to sškrípalo,
     <br/>
     „v robote som ju trochu naštrbil,
     <br/>
     a potrebujem zaraz ju —“ „A nač?
     <br/>
     Veď priam je večer, slnce na schode…“
     <br/>
     „Tej korhelici hlavu odseknúť,
     <br/>
     že neškrkne viac —“ vetil, sfučiac a
     <br/>
     sa durdiac zrejme. „Komu?“ „Materi!“
     <br/>
     „Kde myslíte…!?“ sa zhrozil Gábor i
     <br/>
     ihlicu hodil. „Sa-sa! Do stajne!“
     <br/>
     okríkol brny… „Len choď do izby,“
     <br/>
     mu tupo otec, „podívaj sa — strach!
     <br/>
     Sťa klada drichme zavalená, sťa…
     <br/>
     a v akom stave! Joj! Už porazí
     <br/>
     ma… Nezabávaj —“ a zas pritkol rez.
     <br/>
     „Len utíšte sa, tato, prosím vás!“
     <br/>
     sa k nemu zblížil, „náruživosť zlá…“
     <br/>
     „Dosť miernil som sa, synku, posaváď;
     <br/>
     dosť som jej trpel, nahrozil sa dosť,
     <br/>
     dosť káral ju. — Nič nespomôže viac:
     <br/>
     len smrť!…“ „Ba ešte! Pán Boh uchovaj —“
     <br/>
     „Ba, Pane Bože, pomôž! — Iba smrť,
     <br/>
     jej lebo mne — Jej, ináč žobrák si!…“
     <br/>
     i už sa zberal — „To sa nesmie stať!
     <br/>
     Nie, nikdy!…“ srdne Gábor vzoprel sa
     <br/>
     a frčal do domu —
     <br/>
     Čo našiel tam?
     <br/>
     Mať na lavici štítnej ležala,
     <br/>
     pod sebou kožuch, bledšia od steny,
     <br/>
     sťa mŕtva; ľavá na stolovinu
     <br/>
     jej kväcla… Chrap jej len čo trhaný
     <br/>
     čuť bolo — „Mama, mama!“ strhal ju,
     <br/>
     „čo vám je?“ Zdýmla, sťažka zodvihla
     <br/>
     kus hlavu, osýpli sa schlpené
     <br/>
     z nej vrkoče… „Nič, synak — vody — nič,“
     <br/>
     prehovorila. „Jaksi zdriemla som:
     <br/>
     tá hrmavica —“ aimún otvoril
     <br/>
     vtom: „Hrmavica!“ vrieskol, „tu je! Jej
     <br/>
     sto jazerných striel v tebe páralo,
     <br/>
     ty ožranica ošklivá! Hach, sem!
     <br/>
     Sem klát!“ a vztýčil tešlu na úder,
     <br/>
     vystúply pozor, ústa skrivené.
     <br/>
     „Sem, že ti odtnem spitú kotrbu,
     <br/>
     tvoj hrvoľ, priepasť môjho mania, juj!…“
     <br/>
     „Hop, tato, stojte! Bližšie ani krok!“
     <br/>
     syn zaskočil mu. „Vražedlníkom
     <br/>
     var’ stať sa chcete? Z Vlkolinských čo
     <br/>
     nik nevykonal posiaľ, chcete vy?…
     <br/>
     A okydnúť rod večnou pohanou?
     <br/>
     Nie, kým ja žijem!…“ Hupnul k nemu: z rúk
     <br/>
     mu vydrel nástroj, prudko zašmaril
     <br/>
     pod posteľ, až sa zaryl v podvale;
     <br/>
     a než sa otec obzrel po inom,
     <br/>
     už pozajal ho: „Ta-ta, choďte! Von…
     <br/>
     Uviazať voly: krave ublížiť
     <br/>
     môž’ daktorý —“ „Čo!?“ aimún zoškrípal,
     <br/>
     „ty štenec planý planej matere!
     <br/>
     Ty rozkazovať budeš otcovi?
     <br/>
     Na!…“ dal mu zaucho. „To držíš s ňou!?
     <br/>
     Na…“ Ale z izby šetrne ho preds’
     <br/>
     vypratal Gábor, dvere pričapil
     <br/>
     a behnul k matke.
     <br/>
     Tá sa za ten čas
     <br/>
     sťa osika by triasla, skrčená
     <br/>
     v kút zástolný. Priam vody podal jej,
     <br/>
     upravil šmatku hrdlom, na hlave,
     <br/>
     i doviedol ju tíško k posteli.
     <br/>
     „Oj, mama! mama! Čo to bude z nás?“
     <br/>
     vyrazil z neho osrk bolestný;
     <br/>
     snáď slzy mu aj z očú vyhŕkli,
     <br/>
     no súmrak clonil, nedal vidieť ich.
     <br/>
     „Ach, syn môj drahý, odpusť…“ preriekla.
     <br/>
     „Veď vidím, vidím zo dňa na deň, že
     <br/>
     som zbytočná — na ťarchu som len vám,
     <br/>
     ba, hriešna stvora, zrovna k potupe —
     <br/>
     Bár by sa Pán Boh čím skôr zmiloval
     <br/>
     nado mnou a ma odvolal… a ty
     <br/>
     si k žene došiel hodnej. — Alebo
     <br/>
     var’, Gáborko, si mohol nechať len:
     <br/>
     by vyzúril sa tato… zabil ma,
     <br/>
     má pravdu, chudák, má —“ „Ja, nieže tak!“
     <br/>
     ju sponáhľal sa tešiť. „Netraťme
     <br/>
     dôvery… Všetko dá sa napraviť;
     <br/>
     len premôžte sa…“ „Nono, synček, tu
     <br/>
     v uzlíčku nájdeš zvyšok, čo som dnes
     <br/>
     predala plátenko: skry — zíde sa
     <br/>
     ti na Trojicu —“ „Oj, nie; ďakujem,
     <br/>
     nič netreba mi…“
     <br/>
     Vstúpil gazda zas.
     <br/>
     „I kdes’, ty lotra!?“ rykol. „V brlohu
     <br/>
     už? Tisíc…! A kde domu obriadok
     <br/>
     ku noci? Ktože kravu podojí…?
     <br/>
     Jaj, hrmen!… Bodaj takú gazdinú…
     <br/>
     Vstaň, rušaj — Mám ťa zvliecť var’…? Pristúp hneď!
     <br/>
     Tu k domovému kľakneš oltáru
     <br/>
     a prisahaj!…“ „No, tato: dosť už, dosť…“
     <br/>
     sa Gábor ozval. „Mlčíš!“ zahriakol
     <br/>
     ho zápäť otec, „ináč… Radšej iď
     <br/>
     si ženu hľadať! Chumaj, starý cap —
     <br/>
     Dokedy ešte vyčakávať mám
     <br/>
     za slušným žrádlom-prádlom? Chodiť mi
     <br/>
     sťa Cigánovi príde, psotu trieť
     <br/>
     ani by želiarovi… Natoľko
     <br/>
     doviedla devla táto! — “
     <br/>
     Žofia
     <br/>
     vtom vošla (sestra Terezina i
     <br/>
     suseda blízka), i len do dverí
     <br/>
     čo strčila nos, zhíknuc, do aima
     <br/>
     začala dojedať: „Už hodinu
     <br/>
     počúvam, a len vade konca niet:
     <br/>
     čo za divy zas stváraš, švagre, ha?
     <br/>
     Či tratíš rozum…?“ Viac riecť nestihla,
     <br/>
     už zavrátil ju, skričiac: „Pakuješ
     <br/>
     mi z domu! Striga!… Tiež si jedna z tých:
     <br/>
     len bújať — znám ťa! Ale Ferdo, ten
     <br/>
     rád privrie oči, bo sám glgá rád —
     <br/>
     Marš!…“ Pošla, hundrúc, popod obloky.
     <br/>
     <br/>
     — Nad oknom sino svitká kahanec,
     <br/>
     v izbe ticho. Otec pod pecou
     <br/>
     sa rozložil; snáď zdriemnul, v dlane si
     <br/>
     zavrzov hlavu — zakiaľ na štíte
     <br/>
     zas Gábor sedí, blízko postele,
     <br/>
     kde uľahla mať, lakťom opretý
     <br/>
     o operadlo stolca, povzdychnúc
     <br/>
     tu i tu zľahka, ináč bez hnutia
     <br/>
     rozmýšľa, dumá… Iba potoka
     <br/>
     čo slýchať hukot zvonku; niekdy v to
     <br/>
     jak zďaleka by hromu zdunenie —
     <br/>
     <br/>
     *
     <br/>
     <br/>
     Trojica! — Akým bystrým tlkotom
     <br/>
     podskočia srdcia pannám naporad
     <br/>
     na Vlkolíne pri spomenutí
     <br/>
     tohoto sviatku, zvlášte keď je už
     <br/>
     nablízku, predo dvermi! — Ovšem, je
     <br/>
     on sviatok sviatkov, božstva celého
     <br/>
     nesúci obraz v čele bleskúcom,
     <br/>
     tajomství plný, slávny, vznešený
     <br/>
     pre každého, kto ctí sa kresťanom;
     <br/>
     no pre Vlkolín zavše znamená
     <br/>
     i posviacku, s ňouž v družnom spojenstve
     <br/>
     sú radovánky, plesy, hostinky.
     <br/>
     Trojica, áno, do tej dediny
     <br/>
     privádza radosť, aká zasvitá
     <br/>
     raz v roku iba na jej obzore;
     <br/>
     no vtedy svitne ozaj jasaním
     <br/>
     jak slniečka by z čista blankytu,
     <br/>
     sa núka s plnou čašou rozkoše,
     <br/>
     prekypujúcou penou perlistou…
     <br/>
     <br/>
     A tohto roku, mladi na štastie
     <br/>
     (bo v posledné dni zhusta spŕchal dážď,
     <br/>
     čomu sa zase stárež tešila,
     <br/>
     zrúc smaragd poľa ešte skvostnejším,)
     <br/>
     s prekrásnym zavítala ránom. — Nu,
     <br/>
     dievčiny iste dobre modlili
     <br/>
     sa celý týždeň… Tak sa vravieva,
     <br/>
     keď na Trojicu trafí pohoda.
     <br/>
     <br/>
     Priam zrána popod kostol priestorom
     <br/>
     rozsiahlym (križovatke troch to ciest)
     <br/>
     ruch zvláštny nastal, ale sviatočný,
     <br/>
     bez hluku-kriku, jemuž vážnosti
     <br/>
     len dodávali húfy, zástupy,
     <br/>
     do kostola sa uberajúce
     <br/>
     s tlmenou vravou. — Čulý šafraník,
     <br/>
     ni nevedieť, jak, kedy skladal ho,
     <br/>
     už postavený mal svoj šiator, štít
     <br/>
     do vyše pyšne vznášajúci, sťa
     <br/>
     na stračej nôžke onen bájny hrad,
     <br/>
     vo slnka lúčoch chvel sa, trblietal.
     <br/>
     Pod jeho strieškou v šerom úzadí,
     <br/>
     mriežanom svitom, vletlým špárkami
     <br/>
     cez stanovinu, sedel na tróne
     <br/>
     kráľ-vladár… a či vlastne šafraník
     <br/>
     na debne; nohy na kríž prehodiv,
     <br/>
     si kúril Turkom. Pohovoril hneď
     <br/>
     pokonča s druhmi, unujúcimi
     <br/>
     sa nemálo tiež; hneď zas naproti
     <br/>
     (s kým postretal sa na trhoch už viac
     <br/>
     ráz) s plátenníkom: hlavne o záujmoch
     <br/>
     kupeckých — koľký schodil sveta kus
     <br/>
     z nich každý, čo sa boli rozišli
     <br/>
     hen v Debrecíne, koľko zarobil
     <br/>
     či utratil — kde aká novina,
     <br/>
     a aké obchod stihli nesnádze;
     <br/>
     o kamarátoch, ktorí za chlebom
     <br/>
     tým roztúlanej svetom Slovače
     <br/>
     do Turecka či Ruska tiahli až:
     <br/>
     čo počuť o nich, jak sa vodí im
     <br/>
     tam? A tak ďalej… Zakým povedľa
     <br/>
     preháňali sa deti, v kabankách
     <br/>
     či puliderách nových, pojedno
     <br/>
     s koláčkom v tlstej rúčke, kol ústok
     <br/>
     pĺnočky jeho fliačky; na dosky
     <br/>
     sa obiešali tu-tam lešenia,
     <br/>
     hučkali, až ich flagnár odduril;
     <br/>
     kol zevlovali, striehli, jastrili,
     <br/>
     neveriac vyčkať výklad tovaru:
     <br/>
     tu šafraníckeho, tých rozličných
     <br/>
     liskavých vecí, hračiek, zábaviek;
     <br/>
     tam medovníkov, onde obrázkov…
     <br/>
     — Ruch zvšednel, len keď z vŕšku z kostola
     <br/>
     chorálu zaznel finál, pozatým
     <br/>
     i dôvet zvonov; v každom zo stánkov
     <br/>
     zhmýrili ruky v práci výkladnej.
     <br/>
     <br/>
     Lež po nešpore zvládol opravdu
     <br/>
     trh priestorom. Zhon ľudu zbehol sa
     <br/>
     ním nepriehľadný z bližších-ďalších strán;
     <br/>
     sa točil sem-tam pravou krútňavou,
     <br/>
     nad sebou prachu závoj v polete
     <br/>
     vo predvečernom slnku zjatrený —
     <br/>
     Jak keby kopec rozryl mravenčí
     <br/>
     bol niekto: tak sa kol to zhemžilo,
     <br/>
     sprtelo množstvom čulým, strakatým
     <br/>
     od všakých krojov. Každé zajal spech
     <br/>
     a túžba prebŕsť davu návalom
     <br/>
     kríž-krážom: aspoň očkom nakuknúť,
     <br/>
     čo v krámoch trčí? A či k výberu?
     <br/>
     (Na kúpu predsa ešte času dosť! —)
     <br/>
     I v ohromnom jak úle zvrelo to,
     <br/>
     buňalo hrubšie-tenšie, bzukotom
     <br/>
     zmäteným: pomedzi to výkriky
     <br/>
     kramárov vábne. — Deti pískali:
     <br/>
     to kohútiku dujúc vo chvostík,
     <br/>
     to na trúbeľke práve kúpenej;
     <br/>
     za sebou tiahli vozíčky, ichž sprež
     <br/>
     vo výcval bola pohnaná; tie zas,
     <br/>
     čo výmyselný zlepil pernikár,
     <br/>
     buclaté bábky tisli v náručiach
     <br/>
     či jazdcov cifrovaných, pomimo
     <br/>
     idúcim chváliac sa: ,Hľa, čača! mám —’,
     <br/>
     čím nabžďúrené decko za sukňu
     <br/>
     priam skublo matku: ,Kúpte to i mne…’
     <br/>
     i nadŕdalo ju a frnkalo,
     <br/>
     až po rúčke ho fľasla: predsa ju
     <br/>
     mýlilo v reči s milou rodinkou,
     <br/>
     čo na hostinu došla z mestečka —
     <br/>
     <br/>
     A vlkolínska mládež vtiekla tiež
     <br/>
     v ten vír, sťa veniec svieži v príboj vĺn:
     <br/>
     roj panien švárnych v krásnom odení
     <br/>
     s mládencov kŕdľom strojným. Na svadbu
     <br/>
     jak nejakú by, prišli po páre,
     <br/>
     hrkútajúcom tíško, alebo
     <br/>
     po riadku, vojkou perál združenom,
     <br/>
     si besedujúc hlučne, veselo.
     <br/>
     A vmiešajúc sa v zástup, od šiatra
     <br/>
     ku šiatru tiahli — asnáď jarmočné,
     <br/>
     kým nepreberie svet ho, za čerstva
     <br/>
     by pokúpili devám šuhajci,
     <br/>
     tak za perká sa každý odmenil,
     <br/>
     čo za klobúk ich dostal od roka;
     <br/>
     a po vychádzke totej parádnej,
     <br/>
     po prekvapeniach by tým jarejší
     <br/>
     sa navrátili k tancu do krčmy…
     <br/>
     — I Tomášovie Marka zišla ta,
     <br/>
     na trhovisko, sotva zo žiadze
     <br/>
     však po zábavke, jak toť mladý svet,
     <br/>
     pre okázalosť, skorej za prácou,
     <br/>
     bo s matkou, s bratom spolu. Tento, súc
     <br/>
     školákom ešte vlani, za to, že
     <br/>
     bol výborne sa učil, pri skúške
     <br/>
     tiež zdarne obstál, z dejín Uhorska
     <br/>
     zvlášť o Huňadskom odrectoval stať
     <br/>
     až so zápalom, zrovna úlohu,
     <br/>
     juž naložil mu sám pán inšpektor:
     <br/>
     od tohto zápäť panskou odmenou
     <br/>
     obdržal pekný dukát. Matke ho
     <br/>
     dal schovať doma v tajný priečinok;
     <br/>
     keď Trojica zas príde, kúpi vraj
     <br/>
     zaň čosi. — Komu? Marke jedine,
     <br/>
     jej: ručník veľký, krásny, hodvábny…
     <br/>
     (I od radosti nad tým zharcoval
     <br/>
     komorou, čo skok, rypnúc v olovrant,
     <br/>
     v kruch chleba, hrubo maslom natretý —)
     <br/>
     Tak rád mal sestru. Keď sa strojila,
     <br/>
     ju obdivoval zavše s úľubou,
     <br/>
     kol nej sa pľantal, zaraz k posluhe
     <br/>
     hotový každej. — I dnes, ledvaže
     <br/>
     užili obed, ozaj hodujúc,
     <br/>
     jak náleží sa v sviatok, v hostinu:
     <br/>
     už lúdiť počal, poďkať, aby šli
     <br/>
     pod kostol… „Doň skôr, chlapče!“ opravil
     <br/>
     ho otec, zuby vystykujúc si.
     <br/>
     „Ber knižku: prvej spievať ,po jídle’ —“
     <br/>
     „Však nie var’ všetky, tato?“ začal… „No! —
     <br/>
     I na večiereň ešte, potom na
     <br/>
     diváky…“
     <br/>
     Práve stáli pod jedným
     <br/>
     zo šiatrov, keď sa Gábor priblížil
     <br/>
     k nim znezrady. Tiež nebol s chasou vraz
     <br/>
     pritiahol, ale so sestrami, čo
     <br/>
     z príležitosti práve trojičnej
     <br/>
     doputovali tobôž návštevou
     <br/>
     v dom rodičovský. (Úfal: dojachá
     <br/>
     i brat. No skoro odpovedal mu:
     <br/>
     Pre nával práce nemôž’, bohužiaľ,
     <br/>
     ač i sám tešil tým sa úmyslom —
     <br/>
     Nech hostia sa, vraj, bavia šťastlive;
     <br/>
     on, Gábor, i zaň devy vytančí…
     <br/>
     Vraj prikvitne raz: ani nezvedia,
     <br/>
     len keď im zdupká predo dvermi — Hoj,
     <br/>
     tá chvíľa…) I bol veľmi sestrám rád.
     <br/>
     U pernikára toť aj nakúpil
     <br/>
     pre detváky ich hŕbu drobizgu;
     <br/>
     a zobzerav sa spešne okolo,
     <br/>
     kým sestry dárky totie v uzlíky
     <br/>
     si ukladali, krátkym so slovom:
     <br/>
     ,Hneď som tu’ zvirgal, zmizol v národe.
     <br/>
     A k Tomášovým pristav usmiaty,
     <br/>
     sa starej pýtal: „Ľaľaď, vari už
     <br/>
     dnes kupujete? A čo?“ „Nič, ach, nič —“
     <br/>
     mu na to ona ťahavo. „Ba hej!“
     <br/>
     netrpezlivo chlapec namietnul,
     <br/>
     „už kúpme…“ Gábor štipol v líce ho,
     <br/>
     i obrátiac sa k Marke, potichy
     <br/>
     preriekol: „Za ten dnestýždňajší kvet,
     <br/>
     voňačku nesmiem ďalej dlžen byť;
     <br/>
     beztak si trestom pohrozila mi;
     <br/>
     nuž, dovoľ, Marka, nech sa vymením —,“
     <br/>
     a obal zvinúc, podal ozorné
     <br/>
     jej srdce z marcipánu. „Ale choď,“
     <br/>
     zazrela naňho v zmätku, zhanbená;
     <br/>
     nu, poblíž mnohí boli svedkami,
     <br/>
     čo viac, i Ezech v ten čas popri nich
     <br/>
     so svojou prešiel, kývnul s úsmeškom;
     <br/>
     ba kupcová tiež sštebotala: „Hja,
     <br/>
     dar za dar ide: to je sveta beh —
     <br/>
     Nuž bez okolkov vezmi, dievčička…“
     <br/>
     „Neprijmem,“ Marka zopakovala
     <br/>
     urputne, šlo jej temer do plaču,
     <br/>
     tak zacnela si nátisk mládencov,
     <br/>
     i iste chrbát ukáže mu, nech
     <br/>
     ju netrhne mať, „daj si, komu chceš;
     <br/>
     toť…“ Blížila sa mladá Koštiaľka,
     <br/>
     i na tú fľochla. — Za žart poňal vec:
     <br/>
     veď čo mal robiť? — Dar dal Jožkovi,
     <br/>
     a „Nehnevaj sa…“ rečúc, odišiel.
     <br/>
     <br/>
     — No trh ten, trvajúci od týždňa
     <br/>
     na plátno, ktoré prišli skupovať
     <br/>
     až z Poľskej židia v dlhých kaftanoch
     <br/>
     a skrutky na slychoch, že deti, kým
     <br/>
     jednánka stála, matkám za sukne
     <br/>
     sa skryli v strachu, zvlášť ak ktorá aj,
     <br/>
     jak vyňal mošnu dúžu priekupec
     <br/>
     i kľačiac, mrmkom čítal groše z nej,
     <br/>
     upomla fagana: ,Len neslúchaj,
     <br/>
     buď mrcha, hneď ťa vštúri do kapsy,
     <br/>
     na hrebene,’ — ten trh až na druhý
     <br/>
     deň rozvinul sa v jarmok bez hraníc.
     <br/>
     Sťa mesta rínok v dobu podobnú,
     <br/>
     tak zaplavila davu mrákava
     <br/>
     kút skromnej dediny. A spústa tá
     <br/>
     hneď zhrčila sa, roztočila hneď,
     <br/>
     jak v jazere keď zhabre víchrica:
     <br/>
     i od stisku tam šustla vo dvory
     <br/>
     čo v chobote, vdol hučí prívalom
     <br/>
     hen k pastierni; ba svahom kostolným
     <br/>
     a cmiterom až prekypela, v znak
     <br/>
     ostaviac kde-tu škvrny počerné.
     <br/>
     Od flagnárky tej počnúc, stolík svoj
     <br/>
     čo postavila, na ňomž pletenák
     <br/>
     si s husľou dudká s biagľov rodinkou,
     <br/>
     alebo plné sladkých kočvardín
     <br/>
     sklenice plajú žlto, ružovo,
     <br/>
     jak na hostí by vábne mružkali,
     <br/>
     po kupca z mesta, v jehož kráme stred
     <br/>
     kartúnov hodváb skvie sa, zlatohlav;
     <br/>
     od predavačov podlých zhybákov
     <br/>
     či oslí po zlatníka so skvosty
     <br/>
     a drahokamy, všetko zbehlo sa
     <br/>
     tu, rozložilo v radoch bez konca —
     <br/>
     Ký tovar len jest, dielom umu, rúk,
     <br/>
     je pohromade; onde dobytok —
     <br/>
     A nemá totých hlasov príroda,
     <br/>
     by neozvali sa kol, v búrnu zmes
     <br/>
     a mítor hrozný čo by nevpadli:
     <br/>
     huk ľudskej vravy, lom, buch, dusot, muk,
     <br/>
     kvik… podomkárov škrek, kviľ lazárov:
     <br/>
     to jeden akord; v úbočí však hor’
     <br/>
     klep, krkot, zvonkot, že bys’ myslel: tých
     <br/>
     tam mŕtvych musí v hroboch prebudiť —
     <br/>
     A nad všetkým tým v mieri velebnom
     <br/>
     si pruje slnko, stúpa k vrcholu,
     <br/>
     smev v tvári, iste pre ten márny hmyr
     <br/>
     pozemský… Čo to? Var’ by na jarmok
     <br/>
     tiež bolo zhuplo? Blysklo z nehodnej,
     <br/>
     toť, kosy razom ostrým odrazom,
     <br/>
     a zase mžik-žik…
     <br/>
     „Veru, strýku, tá
     <br/>
     vám bude, nežiaľ…“ ubezpečoval
     <br/>
     Eljaša Ezech, kosou kinkajúc
     <br/>
     o zvariak. „Iskrí, ľaď, ni ocieľka:
     <br/>
     či dozreli ste?“ Eljaš zhmkal: „Hja,
     <br/>
     zlý zrak už, synku —“ „A jak cvendží, ťaj!
     <br/>
     sťa zo spieže by, hrajúc: počujte!…“
     <br/>
     Nadstavil ucho, odchytil: „Hm, brnk,
     <br/>
     drnk kýsi iba, črep — no čerta aj
     <br/>
     by inô, keď ti vôkol frfoce
     <br/>
     svet, lemeš každý! Bodajs’…! Človeku
     <br/>
     preň ani kosy obrať nemožno —
     <br/>
     Však,“ prichránil si slych a odpľuvnul,
     <br/>
     „ja na teba sa dám, dám, Ežko, dám.
     <br/>
     Len pozoruj, hm: aby nebola
     <br/>
     kde lata na nej, päta priklitá
     <br/>
     naverímboha, hlúpa, rezivo
     <br/>
     od žabykláča. — Dnes len oči bráň…“
     <br/>
     „Nie, pánko, nie!“ mu Hronec. „Tovar môj
     <br/>
     má veru chýr…“ „Hm, tebe v pečeni —
     <br/>
     uvidím!…“ peru skrivil na smiech. „Nuž
     <br/>
     a koľko pýtaš?“ „Toliar i šesť…“ „Ťu!
     <br/>
     Ty drancier!“  zdupkal. „Je var’ zo zlata?
     <br/>
     Alebo hádam sama kosiť vie…?“
     <br/>
     „To ani jedno. Ale treba len
     <br/>
     kosisko ku nej, chlapa, toto čo
     <br/>
     za rohy chytí pevne: potom už
     <br/>
     tne ozaj sama! —“ „Hronci furtáci…“
     <br/>
     „Dosť toliar jej,“ v to Ezech, „prez hlavu —
     <br/>
     Je hodna, strýku…“
     <br/>
     Blažko pristal vtom
     <br/>
     k nim. „Chudákovi nekrivditeže,“
     <br/>
     preriekol, škúľnuc na Eljaša. „Iď!“
     <br/>
     mu tento, „Čo tu chce…?“ „Ľaď: kosu tiež —“
     <br/>
     „Tak zaplať duplom ty —“ „To ako to;
     <br/>
     ja nie som magnáš, jak vy… Ale nič,
     <br/>
     nič za zle: zbudne na rozóliš viac —
     <br/>
     A trôfam, keď tak Ezech naháňa
     <br/>
     vám do kešene, doma, na poli
     <br/>
     robotiť, tu zas jednať pomáha,
     <br/>
     že neminie ho hodné jarmočné,
     <br/>
     napríklad: celé po vás dedictvo;
     <br/>
     šak ver’ tak bude?“ „Nemrnč, do toho
     <br/>
     ťa nič, hm —“ odpľul. „Nuž a Judka jak…?
     <br/>
     Tá prýča ešte trápi chudinu?“
     <br/>
     „Var’ felčiar si?“ „Nie; ale Ezech toť
     <br/>
     by poďakoval sa vám, nech by ste
     <br/>
     sa po druhý raz mali oženiť —
     <br/>
     Čert nespí, mladá žena podobne;
     <br/>
     nie pravda, Ezech?“ „Hurtoň bývals’ vždy…“
     <br/>
     Eliáš jemu. „Ale nemaj strach,
     <br/>
     hm, neboj“ (odpľul) „tá mňa prežije!
     <br/>
     Je nad kremeň… sťa húžva, plot i kôl
     <br/>
     čo pretrvá, či mačka: prehoď ju
     <br/>
     bárs prez dom, cupne na štyri…“ I sám
     <br/>
     sa zrehtal —
     <br/>
     Nato prišli Bockovci
     <br/>
     i Žofka; táto sťaby kvetina
     <br/>
     dnes rozvitá, v tak čarnom obleku,
     <br/>
     až šušťal na nej, v čepci okrúhlom
     <br/>
     so stužkou v tyle jasnou, že sa zdal
     <br/>
     byť ľaliovým rámcom kolo jej
     <br/>
     ružovej tváre — „Tisíc!…“ vypleštil
     <br/>
     strýk na ňu oči. „To ti žieňa, hm,“
     <br/>
     (tu zmľaskal) „ani lusk! — A tučnie, ľaď —
     <br/>
     No nehanbi sa, ináč cmuknem ťa
     <br/>
     tak, že ho celý jarmok počuje!
     <br/>
     Hm, nech by…“ Blažko v to: „…šak Ezech, drak,
     <br/>
     nestriehol? Verím — Ale do čerta!
     <br/>
     Veď urečiete ju… Sem hľaďte, sem,
     <br/>
     kde kosy!“ — I keď dojednali sa,
     <br/>
     čo ešte stálo fígeľ nejeden,
     <br/>
     a vyrovnali cenu (Eliáš,
     <br/>
     ovšemže, i z tej musel utrhnúť),
     <br/>
     doložil Blažko: „Teraz ale ten
     <br/>
     dá oldomáš, kto kúpil lacnejšie;
     <br/>
     vy, pane Eljaš!“ Mrdnul plecom: „Streb,
     <br/>
     hm, za svoje; mne kozy neorú;
     <br/>
     mals’ u mňa v zime daromnice dosť —
     <br/>
     No (pľuvnul), Žofka moja, poď, ty, poď!
     <br/>
     (za plecko ju drmol), tebe, hej,
     <br/>
     čos’ kúpim…“ „Sedem detí za krajciar,
     <br/>
     sa stavím!“ Blažko v smiechu. „Belčovček
     <br/>
     za druhý k tomu; šak som uhádol,
     <br/>
     šak?“ „Nemóresník, ľaba…“ Eljaš mu.
     <br/>
     A všetci stratili sa v stisku —
     <br/>
     Hor’
     <br/>
     na cintoríne starom v ten čas zas
     <br/>
     oberal Gábor bubny, klepáče,
     <br/>
     hrkajúc nimi radom na próbu.
     <br/>
     „A načo ti to?“ z druhov pýtal sa
     <br/>
     ho jeden, Karol, „visieť v sypárni…?“
     <br/>
     „Nuž?“ urazene Gábor pozrel naň,
     <br/>
     „to vám len treba, lebo sivone
     <br/>
     že máte? A tri páry?“ „aušvorce
     <br/>
     len, braček. — Ale, nerozumej zle:
     <br/>
     veď brny ani nedals’ na hoľu! —“
     <br/>
     „Však vyženiem ich. Nač sú cez leto
     <br/>
     nám doma?“ „Pravda!… Ale vidíš preds’:
     <br/>
     tie, prítulné tak, nezblúdia ti tam —
     <br/>
     Ba tých sa ani medveď nedotkne,
     <br/>
     nie užtoveru!“ „Prečo?“ „Nazdá sa:
     <br/>
     tak vypasené, burné, fučiace,
     <br/>
     že švagri to, nu, tobôž medvede…“
     <br/>
     Checht nastal; Gábor rozosmial sa tiež.
     <br/>
     <br/>
     — A popoludní znova schytila
     <br/>
     sa mládež kŕdľom, medzi pokriky
     <br/>
     a laškovaním: jarmok navštíviť
     <br/>
     vraj, obzrieť si svet; ale nebodaj
     <br/>
     skôr ukázať len svoju nádheru
     <br/>
     tam, rozkoš. — Panny boli v úbore
     <br/>
     var’ štvrtom už dnes (vravia: v tento deň
     <br/>
     až sedem ráz sa preobliekajú),
     <br/>
     v letniciach jak hmla ľahkých, podskočných,
     <br/>
     v živôtkov broni kvetnej, záponky
     <br/>
     jak siné mráčky spredu, hrdielcom
     <br/>
     blysk perál, party trblot na vlasoch,
     <br/>
     stuž samá nimi v hravom vlajote,
     <br/>
     že mnel bys’ ani zeme netknú sa
     <br/>
     dostupom bôtok karmazínových,
     <br/>
     lež, rukávce jakby im za kriela
     <br/>
     a brkami v nich stužky dúhové,
     <br/>
     si brnkocú len, liecu za cestou
     <br/>
     sťa holubice, v zraku hrdopýš,
     <br/>
     mlk vážny hneď, hneď smiešok na ústach.
     <br/>
     A po boku im, sťaby pomedzi
     <br/>
     ružové kríky, vykračujú si
     <br/>
     mládenci herskí, dvoriac susedkám.
     <br/>
     Držaním každý junák, gavalier
     <br/>
     na podiv: ni sneh na ňom košieľka,
     <br/>
     len cifra oblek tmavomodrý, jak
     <br/>
     sluč dymu nivou v pozdnej jeseni,
     <br/>
     na prsiach gombí roj, až bleskocú,
     <br/>
     preds’ strieborné — i čo raz kročí, mu
     <br/>
     svit čižiem zmihá, zvíria ostrôžky —
     <br/>
     Líc rozpálených, klobúk nakrivo,
     <br/>
     pojeden všehdy z radu vyrazí,
     <br/>
     zaskočí deve (najskôr milenej),
     <br/>
     zakreše, ,íhop!’ zvýska, ručníčkom
     <br/>
     nad hlavou trasúc, i jej ku pocte,
     <br/>
     račkujúc hupká pred ňou, cifruje,
     <br/>
     až ostatné mu: ,Ale nepráš! Ty…’
     <br/>
     Však všetec trvá ďalej, fígle, smiech —
     <br/>
     Sám Gábor viedol predok družine,
     <br/>
     sťa náčelník kýs’; i ver’ rúči: už
     <br/>
     ten jeho lajblík, zvrchu rozpätý,
     <br/>
     z belasej látky jasnej, z hodvábu
     <br/>
     nákrčník rudý, jemný ručníček
     <br/>
     mu spoza pása zvislý — výstroju,
     <br/>
     nie, jeho žiaden nevyrovnal sa;
     <br/>
     nuž, ozajst „cifráš“, k tomu dŕžava.
     <br/>
     V pravici sláčik trímal, akoby
     <br/>
     velením. Zrovna primášovi ho
     <br/>
     bol odňal, keď sa zriekli k vychádzke:
     <br/>
     vraj aby lecikomu nehúdol,
     <br/>
     nech, komu vôľa, skáče nahlucho…
     <br/>
     (,No, počkaj!…’ zhromžili naň nevesty.)
     <br/>
     Ba v nižnej krčme tiež tak idúcky
     <br/>
     pretrhli tanec chasy sedliackej.
     <br/>
     Jonášov nápad bol i návod. S ním
     <br/>
     roztopašníci vrútili sa dnu:
     <br/>
     i než sa stihli obzrieť parobci,
     <br/>
     im tanečnice schvatli, s tými však,
     <br/>
     kríkajúc: ,Hopsa!’ ,Duvau!…’ ,Hore hu!’
     <br/>
     ,Ty gajdoš za groš, friško! Pengetár!…’
     <br/>
     v skok pustili sa, v dubas divoký,
     <br/>
     ,trarara!…’ znova, ,tak sa tancuje,
     <br/>
     nie láta-pláta krpcom podlaha…’
     <br/>
     ,Huj!…’ Až keď hudci začli čvrlikať
     <br/>
     na závierku (dosť skoro, stŕpali
     <br/>
     var’ prsty im): tu Jonáš, popred nich
     <br/>
     vo zvrte práve, zrazu, akoby
     <br/>
     len stebla dáke, ľavou zahrnul
     <br/>
     im všetky bičíky, až v nástrojoch
     <br/>
     to nešeredne bľaklo — „Stisnite
     <br/>
     aj gajdy!“ druhom ešte privolal,
     <br/>
     a zápäť: „Teraz za mnou, chlapci, preč!“
     <br/>
     Von ale, kam sa za ním vymleli
     <br/>
     s chachotom, korisť šmaril na strechu.
     <br/>
     Aj šťastie, že tak bzíkli ozlomkrk;
     <br/>
     bo parobci, ichž bavil sprvoti
     <br/>
     ten rozpust, skoro spamätali sa:
     <br/>
     ,Ťaj, lotri!’ skríkli, ,hrmen… ožrani!’
     <br/>
     ,Kde žandári, ich zajať, okovať?’
     <br/>
     ,Čo žandár? — Po nich radšej, za nimi…’
     <br/>
     a tváre fakle, päste zaťaté,
     <br/>
     vybehli z krčmy. — I len Gábor čo
     <br/>
     ich zdržal, meškajúci povedľa
     <br/>
     vždy ešte, začas v kruhu panien, kým
     <br/>
     lom, hurhaj toten nerozplašil ich,
     <br/>
     len on: „Ja, rozum, rozum, šuhajci!…“
     <br/>
     chlácholiac prchkých. „Biť sa chcete? Ba?!
     <br/>
     A dnes? To hanba: pľul by celý svet
     <br/>
     jarmočný… aak to od tých iba žart!“
     <br/>
     „Žart tebe!…“ Juro mu, „tak žartujte
     <br/>
     si medzi sebou, vieš?“ „To bláznovstvo
     <br/>
     a hlupstvo…“ Ondro ešte ostrejšie.
     <br/>
     „Že trúbi vám tam trubač do uší,
     <br/>
     dajsamibože slávy! Trúpi, trúb…“
     <br/>
     „No dosť!“ im Gábor. „Odmeňte sa nám
     <br/>
     tiež fígľom, keď ste múdri, múdrejším,
     <br/>
     však inokedy. - A veď bičíky
     <br/>
     hľa, schránili už pekne zo strechy;
     <br/>
     už ,brnk-drnk’ dnuká: tedy do cárku
     <br/>
     späť, do roboty. — Abo, akže ste
     <br/>
     pri groši, ráčte s nami na jarmok:
     <br/>
     dievčinám kúpiť jarmočnô — šak ver’
     <br/>
     mám pravdu, Zuzka…? Ako, chluchí ste?
     <br/>
     Tak ja vám kúpim, poďte, dievčatá!…“
     <br/>
     A zdúdajúc, hnal za družinou, by
     <br/>
     jej predchádzal zas —
     <br/>
     S nimi postretol
     <br/>
     pán farár sa priam s hosťmi svojimi.
     <br/>
     „Kam, mládež, kam?“ sa pýtal vľúdne. „Sem
     <br/>
     len nižej, vaša milosť,“ Gábor mu,
     <br/>
     „poobzerať sa trochu po svete —“
     <br/>
     „No, dobre, dietky. Keď i veselšie,
     <br/>
     vše rúče si len veďte, stydlive;
     <br/>
     aj predpokladám o vás…“ A jak sa
     <br/>
     odporučili, dodal: „Hodný ľud
     <br/>
     i zdravý, rýdzi, pekných schopností,
     <br/>
     len pribujný. Tie staré vrtochy
     <br/>
     zemianske stále ešte burcujú
     <br/>
     v nich, z krvi nejde jaksi nešplecha…“
     <br/>
     „Bo tak chce iste Malý Vlkolín.
     <br/>
     Tá rozpustilosť jemu oporou;
     <br/>
     vplyv odtiaľ, odpor…“ vtrhol do reči
     <br/>
     mu senior. (Muž starší, v pohyboch
     <br/>
     však čulý; obŕv hustých, vyčnelá
     <br/>
     skráň prezrádzala tvrdosť povahy.)
     <br/>
     „Hja, páni…“ ten mu. „Páni-nepáni,
     <br/>
     pán brat,“ hneď senior zas. „Slova muž,
     <br/>
     jak vy ste, zdolá všetky priekory!“
     <br/>
     „Nepochlebujte, pane senior;
     <br/>
     skôr vy sa viete kasať s hydrami,
     <br/>
     skôr! —“ pousmial sa. „Nuž a v národnom
     <br/>
     ohľade ako? Ľud ten chápe sa
     <br/>
     už dačoho raz?“ „Sťažka, bohužiaľ;
     <br/>
     no nezúfať. — Sú z mladších pojedni,
     <br/>
     syn zvlášte tej, hľa —“ prešla Estera
     <br/>
     vtom povedľa nich s tichým pozdravom,
     <br/>
     za rúčku vedúc dcérku zolvice.
     <br/>
     „I kamže, pani matka?“ stavil ju.
     <br/>
     „A veru, prosím, len hen — k Turčanom:
     <br/>
     pre slúžky kúpiť za chlp tlačenia,
     <br/>
     nič inô. — Nuž a vaše milosti
     <br/>
     kde ráča?“ „Len tak vyššie…“ „Oj, nech bych
     <br/>
     tak šťastie mala dneská, v hostinu:
     <br/>
     jak veľmi, veľmi by ma tešilo
     <br/>
     môcť uctiť! — Ale veru vrátim sa…“
     <br/>
     „No, ďakujeme pekne,“ farár jej.
     <br/>
     „Preds’ máte prácu; len si choďte, kým
     <br/>
     jest z čoho vybrať —“ „Ojoj! Zbudne…“ ala.
     <br/>
     „Po Vlkolinskom vdova, Beňovi…
     <br/>
     a opustená. Jej syn jediný
     <br/>
     sa oženil jej proti vôli, a
     <br/>
     spor ten ich trvá…“ ďalej prechádzkou
     <br/>
     rozprával hosťom.
     <br/>
     <br/>
     Onedlho však
     <br/>
     sa mládež navrátila z jarmoku:
     <br/>
     nie krokom, skokom. Skrsol pravý šturc
     <br/>
     a poplach, lebo zrazu dozreli,
     <br/>
     od Malo-Vlkolína na bričkách
     <br/>
     jak ľahkých frčia pánici, i chýr
     <br/>
     doletel: Piťo vraj už v krčme hrá!
     <br/>
     Tou hudbou vďačia sa im Farkaši —
     <br/>
     A vskutku. Piťo rezal trávnice
     <br/>
     už, čo späť dobehli: až hučalo
     <br/>
     v múranej krčme. Nával ľudu, stisk,
     <br/>
     až bieda prebiť sa. Dnu údiv, jas
     <br/>
     na tvárach ženštín, z bočnej výkriky
     <br/>
     zas mužských s ráznym o stôl pľaskotom:
     <br/>
     ,Haj! To sú naše!…’ ,Jujuj! Kohútik…’
     <br/>
     ,auhajko, biela hus… to nôta, ťaj!…’
     <br/>
     (I nie div, že sa rozjarila tak
     <br/>
     i starešina: v husliach Piťových
     <br/>
     je kúzlo, ktorému neodolá vek,
     <br/>
     nie stav. — Tie zvuky tečú nápojom
     <br/>
     do duše sladkým, čerstvým zároveň:
     <br/>
     že srdce, nechsi bôľom zmorené
     <br/>
     i zhorklé, v chvíľke obrnení svoj cit,
     <br/>
     ni v horskej riave pstruh sa švihne a
     <br/>
     cez oči frskne rosou radosti…
     <br/>
     Tie melódie ozaj pod srpy
     <br/>
     jakby tie trávky-kvietky vinú sa
     <br/>
     vo veniec krásy nielen, ale hneď
     <br/>
     i osnúvajú prsia, ramená,
     <br/>
     tak reka viažuc, prajúc leda mu
     <br/>
     ak potriasť hlavou, zdrugať nohami…)
     <br/>
     Mládenci sprvu netrúfali si
     <br/>
     do víru hupnúť; iba pánovia
     <br/>
     keď podurili ich, im príkladom
     <br/>
     i sami predišli: tu vtenuli
     <br/>
     v prúd jeden za druhým, jak voda keď
     <br/>
     breh strhá. — Gábor pojal Marku. (Tiež
     <br/>
     ta bola prikvitla, hoc poteraz
     <br/>
     ni vidieť nebolo jej na tanci.)
     <br/>
     I tančili. I trebárs bavil ju
     <br/>
     aj v tanci Gábor, v smiechu vraviac jej
     <br/>
     čos’, či var’ práve preto: odrazu
     <br/>
     tvár zmraštiac, ani rybka sa mu z rúk
     <br/>
     vykĺzla, zvrtla sa i nechala
     <br/>
     ho samého. Skryť chcela v kruh sa žien,
     <br/>
     lež už ju držal jeden z panákov
     <br/>
     za pravicu i vyzval do tanca;
     <br/>
     nemohla umknúť. Gábor skalený
     <br/>
     však čo stĺp zastal v kole. Oblednul
     <br/>
     nápadne. Fľochnúc ale okolo
     <br/>
     i spozorujúc neviest úškľab: ,Chu,
     <br/>
     chu!…’ zhúkal, otočil sa na päte,
     <br/>
     v stred ženštín vodral sa i vytiahol
     <br/>
     od dverí takmer Zuzku Klockovie,
     <br/>
     až patrne sa tomu vzpierala.
     <br/>
     (Tiež na diváky bola pribehla,
     <br/>
     jak mnohé iné z tej tam muziky.
     <br/>
     Dievčina driečna, kyprých ramien, lúč
     <br/>
     vo zrakoch vábny, vrkoč na podiv…)
     <br/>
     S ňou rozpustile vzal sa haštriť, ju
     <br/>
     vykrúcať. — Začal však len; lebo vtom,
     <br/>
     čo upustil ju v zvrte: lahodným
     <br/>
     posunkom, schvejúc v ľavej klobúčkom,
     <br/>
     ju vo zvrt zajal mladší z Farkašov,
     <br/>
     Aladár (švárny, štíhly mládenec
     <br/>
     s počerným fúzkom). Kývnul Piťovi:
     <br/>
     o svoju nôtu čajs’, i drbolil
     <br/>
     tým pružnejšie, čo hybká trstina,
     <br/>
     a voľne skrúcal devu, patriac jej
     <br/>
     iskriacim okom, s milým úsmevom
     <br/>
     v tvár zapýrenú… Až čuť bolo tlosk
     <br/>
     údivu a či skorej závisti,
     <br/>
     zvlášť keď i upadnutý ručníček
     <br/>
     jej podal. — A tak Gábor zakrátko
     <br/>
     i o tú prišiel. Začervenal sa
     <br/>
     až do brnava, zgánil; nákriv úst
     <br/>
     dal znať, že vtom aj sškrípal zubami.
     <br/>
     A rozkročiv sa, nakríž ramená
     <br/>
     cez prsia, dlel, snáď v rade so sebou:
     <br/>
     čo zrobiť? Nato Farkaš tľapol ho
     <br/>
     po pleci, v smiechu rieknuc: „Tanečníc
     <br/>
     dosť! Do kolesa…“ Neodpovedal
     <br/>
     mu — premohol sa. „Počkaj, neujdeš…“
     <br/>
     len k sebe zhundrúc. Odísť mienil, lež
     <br/>
     priam ináč. — Srdne dupnul nohou i
     <br/>
     prstami spukal. ,Íhop’ vykríkol,
     <br/>
     i hodiv hlavou, skočil, nevesty
     <br/>
     kde stáli: schytil v tanec Koštiaľku —
     <br/>
     „Hľa!“ jedna mu z nich vtedy posmešne,
     <br/>
     „len nevesty ťa z blata vytiahnu —“
     <br/>
     A druhá: „Stará láska, uverím…
     <br/>
     najprujšia; ale, Gabo, pamätaj! —“
     <br/>
     i durk ho v chrbát. V chachot prepuknul,
     <br/>
     zajasal znov ,Ťuj!…’ a Ulianu
     <br/>
     na obe strany zvŕtal víchorom,
     <br/>
     až prosila ho: „Nože, pomalšie…“
     <br/>
     — A hudba čo raz tíchla, pokrikmi
     <br/>
     ,Hore hu!’ zdužela zas; Piťo sám,
     <br/>
     potriasajúci bradou sivastou,
     <br/>
     pozorom tmavým jastriac veselo,
     <br/>
     zdal kochať sa v tom harci mládeže:
     <br/>
     i sťaby vtáčik z kríka do kríka
     <br/>
     prelietal z jednej piesne do druhej.
     <br/>
     Konečne, bolo takmer podvečer
     <br/>
     i oddychu čas, s vírnym švitorom,
     <br/>
     s triumfom jakby plným jasotu
     <br/>
     hrať prestal — ,Vivat! vivat!’ skričali
     <br/>
     vtom tanečníci, utierajúc pot
     <br/>
     si z tvárí, z bočnej tobôž starci sa
     <br/>
     im ohlásili. ,Vivat!…’ znelo. ,Hore s ním!’
     <br/>
     ,Ať žije náš pán!…’ Lapli staršieho
     <br/>
     Farkaša, Belu; zdvihli na plecia
     <br/>
     vzdor protestu, i hlučným pochodom
     <br/>
     kol po izbe ho niesli do bočnej,
     <br/>
     ač dosť ich tíšil, pritom vrieskajúc,
     <br/>
     čo hrdlá stačili im, bez konca:
     <br/>
     ,Nech žije!…’ ,Vivat! náš pán inšpektor
     <br/>
     budúci…’ „Viac!“ v to Ferduš, „vicišpán!…“
     <br/>
     „Ba,“ Peter zápäť, „dá Boh, ablegát!
     <br/>
     aak, veľkomožný pane?…“ , Vivat!…’  „Cit!“
     <br/>
     k nim Nátan, sediac vážne na štíte
     <br/>
     s Eliášom, Bockom… Dymu obláčik
     <br/>
     nad nimi snul sa v slnku večernom
     <br/>
     i tenul oknom. — Zopakoval: „Cit!
     <br/>
     Počujme! —“ Farkaš ale, v úklone
     <br/>
     na všetky strany, vetil:  „Ďakujem
     <br/>
     vám, bračekovci! (trochu račloval)
     <br/>
     za úctu… dosť však!…“ Iste čakali
     <br/>
     viac reči; darmo —
     <br/>
     Nato o chvíľu
     <br/>
     (mal spretŕhať sa v práci Abrhám,
     <br/>
     i žena, dcéry, koľko ich len jest —)
     <br/>
     už stoly plné stáli jediva
     <br/>
     a nápojov; sviec ni by na bále
     <br/>
     sa ligotalo z trámov v svetlároch
     <br/>
     i po stenách. — Tak sa im odmenil
     <br/>
     toť Farkaš; preds’ sa nesklamali v ňom.
     <br/>
     A páni bratia, jak prv v povyk ten,
     <br/>
     tak, povedomí snáď si zásluhy,
     <br/>
     i chytrí boli hnedky do trakty:
     <br/>
     bez ostychu sa vrhli na újesť,
     <br/>
     bez ponúkania — „Kto sa hanbí, nech
     <br/>
     má prázdne gamby!“ škrekol Ferdo. I
     <br/>
     bárs hostili sa preds’ už druhý deň,
     <br/>
     i dotrundžení boli nadostač:
     <br/>
     nič nevadilo; jedlo, pilo sa
     <br/>
     do rozpuku a dúškom dúhy — vraj,
     <br/>
     keď daromnica: kto by neužil? —
     <br/>
     Keď dávajú, ber; uteč, keď chcú biť —
     <br/>
     I Trojica raz v roku; ku pánom
     <br/>
     tiež zriedka majú šťastie — preškoda
     <br/>
     vraj starých časov… ,Mhm-mhm,’ zhmkali
     <br/>
     s mľaskotom na to — „Volieb napríklad“
     <br/>
     (Jób spomnul) „v štyridsiatom…“ „Boli čas…!’
     <br/>
     v to zreval Krištof; zahriakli ho však,
     <br/>
     ba sused zrovna ústa pričapil
     <br/>
     mu dlaňou: „Mlčíš! Na grúni si var’?
     <br/>
     Žuj radšej, na-na…“ „Ale kedysi,“
     <br/>
     tak Peter, sepnuv plecom, „preds’ len zas
     <br/>
     budeme voliť: ašak, pánovia…?“
     <br/>
     „Úfame —,“ tí mu v odvet. Nastal štrng
     <br/>
     a hrmot, zvlášť jak Nátan, pozdvihov
     <br/>
     sa sťažka z miesta, skončil prípitok;
     <br/>
     i nebolo zas miery ,vívatom’
     <br/>
     a sláve, chvále pánom prítomným.
     <br/>
     „A v Talianskej,“ Peter opäť, „čo…?
     <br/>
     Či uperú nás? či už uprali?
     <br/>
     Ja myslím, bude z toho omáčka —
     <br/>
     Čuš! (Osopil sa na Ferduša, v checht
     <br/>
     sa pustivšieho: „Mačka, Petro? Všic…“)
     <br/>
     Hej, prehra bude! Ale bár by, bár…“
     <br/>
     „Ech, politika — nechajme ju tak,“
     <br/>
     v reč Farkaš vtrhol. „Beztak vo Viedni
     <br/>
     dosť strachu —“ „Strachu?“ jaknul Peter, „hľa!…
     <br/>
     Nech…“ „Ticho!“ Bocko vtom. „A proč pak?“ „Bo
     <br/>
     i steny majú uši —“ „My sme my!…
     <br/>
     Vieš?“ ,Tak je!…’ zhúkli. „Takô,“ Efraim
     <br/>
     zabručal, dodav: „Ergo bibamus —“
     <br/>
     „Cigar mi dajte —“ skvílil Jakub „Ba!
     <br/>
     Var’ zapekačku, chlape?“ Tomáš mu.
     <br/>
     „A Piťo čo nám nejde vyhrávať?“
     <br/>
     „Ľaď, aký kazár!…“ Gábor s Ezechom,
     <br/>
     čo posiaľ v dverách meškal opretý
     <br/>
     i pozoroval v smiechu hurhaj kol,
     <br/>
     vtom sňal sa tam i riekol: „Kamarát,
     <br/>
     čis’ videl, jak som obstál nepekne?…“
     <br/>
     „Nič preto,“ Ezechiel mu, „pletka ver’ —
     <br/>
     Len s chuťou ďalej; kvapka za kvapkou
     <br/>
     prevŕta kameň. — Len si veselo! — “
     <br/>
     „Máš pravdu,“ pravej dlaň si ku skráni,
     <br/>
     zavýskal: „Ichú!… Hudci, zahrajte! —“
     <br/>
     A Piťo zahral. Z bočnej vymleli
     <br/>
     sa všetci, čo len vládli nohami;
     <br/>
     i v chvíľke všetko strhlo v krútňavu,
     <br/>
     hučiacu hrozne, krčmy obloky
     <br/>
     až rinčali, sviec plápol ubiehal —
     <br/>
     I mali rozkoš už i nevesty:
     <br/>
     i sami páni zvali naporad
     <br/>
     ich do tanca; čo viac, i matrónam
     <br/>
     z nej uliezlo sa starším natoľko,
     <br/>
     že k smrti budú iste spomínať
     <br/>
     drb pri Piťovej hudbe chýrnej. — Toť
     <br/>
     i Efraim si vodí cipušku
     <br/>
     tak tíško… „Ale!“ zazrel na Ferda,
     <br/>
     „nesocaj —“ „Pekne, sváčku… hore si!“
     <br/>
     mu Jonáš, „len sa mýliť nedajte -“
     <br/>
     „A Eliáš kde?“ Peter ozval sa.
     <br/>
     Ten v bočnej zostal preds’, kosť oberal
     <br/>
     vždy ešte, pokým v kútku za pecou
     <br/>
     sa knísal Jakub, v hrsti skleničku;
     <br/>
     za stolom Nátan kľuckal, fučal Jób
     <br/>
     sťa jež, prez posteľ ale krížom ni by klát
     <br/>
     pozavalený Krištof chrapotal.
     <br/>
     „Do kŕdľa!“ zvrieskal Peter, „dokedy
     <br/>
     chceš ešte dusiť…!?“ „Iba žviakam, hm…“
     <br/>
     mu Eliáš, spištiac. I len Ezechiel
     <br/>
     čo zastal sa ho: „Pokoj starcovi…“
     <br/>
     A tanec trval. I ver’ trval by
     <br/>
     bol, ktozná, dokiaľ, ale, prebudiv
     <br/>
     sa jaksi, či že žena zdurila
     <br/>
     ho, tuliti náš Krištof v kolese
     <br/>
     sa razom zjavil, sťaby húšťou cez
     <br/>
     stisk prelomiv sa. Vypľaštený zrak,
     <br/>
     stál schvíľu, ústy mykal; zatľapkal
     <br/>
     vtom, náruč rozstrel, chvatnul aandorku
     <br/>
     s poločkom. (— Starý aandor, príštipkár,
     <br/>
     keď o nový mu čepček húdla, ju
     <br/>
     odbavil nebárs: „Zotkni kopyce!
     <br/>
     Na —“ ryknul; čepiec však preds’ vypriadla,
     <br/>
     i ostužkaná tŕpla dychtením
     <br/>
     za tanečníkom, až toť zavítal.)
     <br/>
     No ledva hupla krôčik, prizrev sa
     <br/>
     jej Krištof, odhrnul ju: „apata, bäk!
     <br/>
     Sám budem…“ zbrbrúc. Nato zavyl, hneď
     <br/>
     zabľačal: vôbec aký zvierací
     <br/>
     hlas len jest, radom napodobil ho
     <br/>
     i posunkami nemotornými
     <br/>
     sprevádzal, jak to mal už vo zvyku;
     <br/>
     s tým šalieť začal, skákať vozvysok,
     <br/>
     vše o trám pľask; až jedným úderom
     <br/>
     scupkali sviečky — „Hrušky, zbierajte!
     <br/>
     Zob-zob-zob…“ scipkal. Hluk a zhrozenie
     <br/>
     vo množstve — až i sekla muzika
     <br/>
     drsnatým tónom. Ženy zjachtali
     <br/>
     doň nadávkami: ,Hrom ti… šibenec…’
     <br/>
     ,Oplecko moje!…’ ,Veď tlieš, dievčička!…’
     <br/>
     ,Joj, oplan!…’ Však viac ani nestihol
     <br/>
     nezdobiť, bo už chlapi zavrzli
     <br/>
     ho medzi seba, i bárs metal sa
     <br/>
     i kopal, hrýzol (za čo isteže
     <br/>
     tiež dostal svoje), vyvliekli ho von —
     <br/>
     Čuť bolo ženy kviľ: „Poď domov, poď…“
     <br/>
     „Nie! Prisám…“ sprotivil sa. „Piťo mne
     <br/>
     má teraz zahrať…“
     <br/>
     I as’ k polnoci
     <br/>
     sa blížil čas, keď onen zahúdol
     <br/>
     tú ,Ešte jednu na rozchodnú…’ i
     <br/>
     marš nato. Vonku ešte niekoľko
     <br/>
     zaznelo v počesť búrnych pozdravov,
     <br/>
     a bričky odhrčali —
     <br/>
     Pozatým
     <br/>
     dosť skoro domov niesli Krištofa
     <br/>
     na nošiach. — Nuž toť: kazil zábavu
     <br/>
     im znova; vyšli z trpezlivosti
     <br/>
     i ubili ho. (Čomu obzvlášte
     <br/>
     bol Tomáš rád, snáď nahuckal ich aj:
     <br/>
     mal priek s ním z jari, že mu odoral.)
     <br/>
     Až bedákajúc žena za ním šla,
     <br/>
     i preklínajúc však: vraj, korheli…
     <br/>
     „Och, bodaj vás!…“
     <br/>
     A zore broneli
     <br/>
     už na východe, v nich sa kúpala
     <br/>
     dennica, lúčmi fľúskajúca v tvár
     <br/>
     pozemským stínom, keď sa zabrali
     <br/>
     hor’ cestou s hudbou, zhusta kríkajúc.
     <br/>
     To žiadosť Gáborova bola. On
     <br/>
     aj napovedal hudcom nôtu k hre,
     <br/>
     tú ,Počkaj, dievča, však ty budeš banovať —’
     <br/>
     I dav sa do spievania, piesenka
     <br/>
     tak tklivo znela, jakby vyrýval
     <br/>
     bol zo srdca ju — —
     <br/>
     <br/>
     Ráno napotom
     <br/>
     nemálo námah stálo mládencov,
     <br/>
     kým muzikantov zdvihli na nohy.
     <br/>
     (Veď nie div: predsa jarmo ťahali
     <br/>
     či sláčky zas až do dňa bieleho,
     <br/>
     i častovaní boli prez mieru:
     <br/>
     sám Piťo prizval za dielnikov ich.)
     <br/>
     Museli humno vpravde dobýjať,
     <br/>
     kam utiahli sa oní pochytre
     <br/>
     na zaslúžený pokoj. Závora
     <br/>
     keď pustila však, zo záčina zas,
     <br/>
     zarytých v slame, pekne prielazom
     <br/>
     ich treba bolo povykladať, im
     <br/>
     do uší strúbiť, s nimi zvadiť sa:
     <br/>
     Vraj žráči-spáči iba! Lenivci…
     <br/>
     Ľaď, Piťo či vás neodmenil dosť,
     <br/>
     ha? — Nemali ste obriad, žranice
     <br/>
     do zhnusu, čo?… Priam chopte remeslá,
     <br/>
     vy…! Ináč pláca fuč!… Tak dali len
     <br/>
     si s nimi rady. I keď vručili
     <br/>
     každému nástroj, preliať gágor mu
     <br/>
     tiež dopriali, zvlášť trubačovi, vraj
     <br/>
     by hodne vrieskal: pošli dedinou
     <br/>
     z dom’ do dom’, devy zháňať na tanec.
     <br/>
     Dosť matky zdráhali sa: nepustia
     <br/>
     vraj ani na piaď! Včera hop, dnes rob…
     <br/>
     I kto to slýchal toľko hulákať?!
     <br/>
     Tri božie dni až zmámiť v rozpuste?…
     <br/>
     Ta okopávať!… Neprospelo nič.
     <br/>
     (Var’ vykrúcali i len očistom,
     <br/>
     poznajúc dcéry, vôľu čítajúc
     <br/>
     im z očí — Nuž hľa: mladosť pochabosť…)
     <br/>
     A panny ni sa prezliecť nestihli;
     <br/>
     jak v tlačeniciach boli, ledva ak
     <br/>
     si prihladili vlasy: zajali
     <br/>
     ich so sebou… I hlučno na krčme
     <br/>
     zas, kratochvíľa. Minul utorok
     <br/>
     čo dozvuk radovánok trojičných —
     <br/>
     <br/>
     A v stredu nato sotva slniečko
     <br/>
     že vyskočilo, jasom oblejúc
     <br/>
     svet prihalený šerom: z dediny
     <br/>
     už muzikanti tiahli do poľa,
     <br/>
     by horskou cestou poza Holicu
     <br/>
     sa prevalili čím skôr na Liptov.
     <br/>
     Ich sprevádzala mládež hromadne.
     <br/>
     Na Mikolíne, vŕšku malebnom,
     <br/>
     zastali k rozluke. Tu zahrali
     <br/>
     raz ešte hudci. Tanec zvíril, brnk
     <br/>
     ni mušiek v slnci, čudný na pohľad;
     <br/>
     proťajším svahom jakby na stene
     <br/>
     mih tieňov… Gábor, ostav bez páry,
     <br/>
     „I dovoľ trochu…“ Jonášovi vtom
     <br/>
     uchytil dievča. „Nedovolím!“ ten
     <br/>
     mu s hnevom. „Coky! Ber si svoju — Ak
     <br/>
     jej nemáš, hybaj! — podopri si plot,
     <br/>
     most správaj…“ I len zrážku ostatní
     <br/>
     čo prekazili. Gábor, zacnev si,
     <br/>
     i zvrtnul vdol. — A ešte jeden zvuk
     <br/>
     sa trúby ozval tiahly napokon,
     <br/>
     vyvábil ohlas okolitých brál,
     <br/>
     na paši rykot: a mlk… Prírody
     <br/>
     nastúplo dejstvie. Junač zhúkajúc
     <br/>
     späť obrátila. Devy zásterky
     <br/>
     podňali k očiam; slzy vytreli
     <br/>
     i zavzdychali si: akoda Trojice! —
     <br/>
     <br/>
     *
     <br/>
     <br/>
     Už síce priadli vzduchom škovránky,
     <br/>
     sťa vretienka by, zašúľnuté vraz,
     <br/>
     sa vrtiac švižko, bystro hupkajúc
     <br/>
     s nitkami nových piesní rozkošných,
     <br/>
     od brázd ich k nebu siažiac, tam však hneď
     <br/>
     i ovíňajúc s prudkým trepotom
     <br/>
     o prsty zory; ale pravý svit
     <br/>
     vždy ešte meškal za obrubou hôr
     <br/>
     pochmúrnou: leda prez ich lesnú šteť,
     <br/>
     cez štrbiny ich skalných hrebeňov
     <br/>
     že časom jeho štice zlatistej
     <br/>
     vše blysol strúček… Zato trávnice,
     <br/>
     tie v prúde práce trvali už: kol
     <br/>
     po pasekách i stráňach, ovečky
     <br/>
     jak rozpŕchnuté, v nôžkach-rúčkach spech;
     <br/>
     opretek, s chvatom jedna pred druhou,
     <br/>
     kde celina, kde bujný medze plášť,
     <br/>
     zbierali trávu. A ich pritom spev
     <br/>
     sa narážavo vznášal, z dúbrav sťa
     <br/>
     by vatry zbĺkal neviditeľné,
     <br/>
     vo výšinách sa splietol v jas i ples,
     <br/>
     rozprsknul zápäť, osve prelietal
     <br/>
     od grúňa na grúň, z brda do brda,
     <br/>
     zo štíta na štít, až kdes’ v zápačiach,
     <br/>
     v úplazoch, rokliach temných, ranený
     <br/>
     čo vták by, žiaľnou skonal ozvenou.
     <br/>
     <br/>
     I Marka Tomašovie napriek, že
     <br/>
     jej zbraňovala matka, starostiac
     <br/>
     sa o jej zdravie, pošla na trávu.
     <br/>
     Bez družky prišla; ani nemala
     <br/>
     var’ jej. (Veď dievča, nájduc útulok
     <br/>
     v ľúbosti, srdce v srdci mládenca
     <br/>
     zakotviac: chytro zhŕda priateľstvom…)
     <br/>
     Pod skalísk jedným, nad dedinou čo
     <br/>
     vyčnelo prosto baštou ohromnou
     <br/>
     s temenom plochým (raz vraj hradišťa,
     <br/>
     jak povesť vraví; teraz oráčin
     <br/>
     pláň čierno-zemná, popol, nálezov
     <br/>
     sklad — spredu poľan s krovín porastom,
     <br/>
     sťa veniec čelom —): toho úpätím
     <br/>
     zajala postať. Z medze do medze
     <br/>
     brúsila krepkou kozičkou, z ich hniezd
     <br/>
     jariabky plašiac; vyžíňala, srp
     <br/>
     až drnkal. — Práve šustla výsypok
     <br/>
     na hŕbu, majúc takmer do kolien
     <br/>
     sukienku zarosenú; na nôžkach
     <br/>
     jej bielych liplo kvieťa, zlatý peľ.
     <br/>
     Osŕkla, zrakom šmihla k východu,
     <br/>
     kde červeň zorí zlatela vždy viac:
     <br/>
     zrieť bolo, ako struje belostné
     <br/>
     z nich vytekali, čím diaľ šírili
     <br/>
     i lunili sa. — Vtom sa strhla z marenia,
     <br/>
     i znova bzíkla zbierať. Podosiaľ,
     <br/>
     ač čula spevot dievčín, škovránčí
     <br/>
     slýchala švehol, sama mlčala
     <br/>
     urputne: ni tá tráva nevoľná
     <br/>
     vzdor zhube. Ale srdcu uľaviť
     <br/>
     snáď musela preds’ jeho ťažobu:
     <br/>
     bo — vychádzalo práve slniečko,
     <br/>
     stráň množstvom očiek rosných vzhliadla naň —
     <br/>
     vtom vystrela sa spod kra šípäťa,
     <br/>
     i ukosenú kladúc v plachticu
     <br/>
     hrsť bylín-kvetín, skrušným povzdychom
     <br/>
     tá pieseň sa jej z ňadier vydrela:
     <br/>
     <br/>
     ,Trávička zelená, závidím ti vskutku!
     <br/>
     Vzrástla si, skvitla si tu pod kríčkom v kútku;
     <br/>
     preds’ si nepocítia ružového palu:
     <br/>
     neznáš, čo je láska, neznáš ani žiaľu.
     <br/>
     <br/>
     To moje srdiečko poznalo ju, pozná:
     <br/>
     sladkou bola sprvu, teraz horič hrozná —
     <br/>
     Bárs bys’ bolo radšej tebe spodobalo:
     <br/>
     jak ty, rástlo, kvitlo, jak ty, uvädalo.
     <br/>
     <br/>
     Pod srpom mi padáš — či ťa ozaj bolí?
     <br/>
     Sotva bolí, sotva; skorej ti je k vôli…
     <br/>
     Prídi, čierna žnico, podtni srdce, odnes:
     <br/>
     nemôže viac bolieť, jak bolelo podnes —’
     <br/>
     <br/>
     Tak zanôtila smutne, ťahave,
     <br/>
     čo slnko bledú farbilo jej tvár,
     <br/>
     však bezcieľne, a hlas jej chvel sa, mrel —
     <br/>
     I zhúkla vposled, lež snáď slabúčko:
     <br/>
     netúrnul ani obor braliska,
     <br/>
     môž’ byť, mal zmysly v seba zvrátené,
     <br/>
     si dvoril hádam v rannej nádhere…
     <br/>
     Tu spoza chrasti, plecom halienku,
     <br/>
     vyskočil zrazu Gábor. Zľakla sa
     <br/>
     až druzgu, srpec zdvihla k obrane.
     <br/>
     „Čo chceš tu, povedz?“ kríkla zjatrená
     <br/>
     zachríplym hlasom. „Čo chcem?“ so smieškom
     <br/>
     on — „Ako vidíš, idem za prácou;
     <br/>
     na hoľu idem, veď vieš, z poriadky —“
     <br/>
     „A inej cesty nevieš, iba kde
     <br/>
     mne prekážať môž’š…?“ pokračovala
     <br/>
     s výčitkou. „Ako?“ zhrdol. „Ja že ti
     <br/>
     prekážam? Divnô…“ „Tak je —“ polykla.
     <br/>
     „Prenasleduješ ma už od času,
     <br/>
     a badám, hucká ťa len Ezechiel,
     <br/>
     ten…“ hrkli z očí slzy jej. „Oj nie!
     <br/>
     Mýliš sa, Marka… Ale —“ scitnel tiež,
     <br/>
     odskubol snietku lôhu, zmäčkal ju,
     <br/>
     „žart na stranu. Ja myslím, Marienka,
     <br/>
     a celkom vážne: zhodli by sme sa
     <br/>
     var’… Zjav mi raz už, čo máš proti mne!“
     <br/>
     „Nič —“ zajakla sa; priam však dodala:
     <br/>
     „Nič, Gábor, iste. Ale prosím ťa,
     <br/>
     mne pokoj daj. — Ja nie som na vydaj…“
     <br/>
     „Tak želieš predsa!? V tom je príčina!“
     <br/>
     „Neželiem —“ hlesla tíško, zásterky
     <br/>
     kraj podnesúc si — „A tie slzy, čo?“
     <br/>
     „To rosa; slnko osuší ju hneď —“
     <br/>
     „Ačida! — Zle ti stojí pretvárka:
     <br/>
     pred chvíľou bolo len, že čul som spev,
     <br/>
     spev srdcolomný: on ma odrazil
     <br/>
     sem z cesty. Tvoj bol, tys’ ho zmyslela,
     <br/>
     v ňom srdca svojho vyliala si cit…“
     <br/>
     „Och!“ zmužnela, „čo všetko dievčina
     <br/>
     pospieva…“ Postupla sa: „Choď už…“ „Len,
     <br/>
     len chvíľku. Darmo tajíš predo mnou…
     <br/>
     (reč zhlbela mu, hlavu priklonil
     <br/>
     i vrúcny uprel pozor na devu).
     <br/>
     Ja viem tiež, čo je v láske sklamanie.
     <br/>
     Tiež želel som i srdcom krvácal,
     <br/>
     tiež…“ „Ktovie?“ pretrhla ho, trpký smev
     <br/>
     na perách civých, „mne sa zdá, si skôr
     <br/>
     sťa motýľ brnkal —“ „Uver, od žiaľu“
     <br/>
     dotvrdil mračne — „Nuž dva sklamaní
     <br/>
     (zas zjasnil pohľad), ty a ja: čoby
     <br/>
     svet sklamať nemohli tiež? Spolčiť sa
     <br/>
     v dôvere novej…?“ „O mne nehovor —“
     <br/>
     „To slovo tvoje, Marka, ostatné?“
     <br/>
     „Hej, ostatné —“ „Tak zbohom!“ valaškou
     <br/>
     zavätil v mukyne peň. „Banuj, ak
     <br/>
     v tom útechu vieš… Vidíš: Ja si len
     <br/>
     za vrštek zájdem, tam si’…“ „aťastný si,“
     <br/>
     povzdychla. „Nuž tak aspoň zadvihnem
     <br/>
     ti batoh, keď, hľa, som sa urosil
     <br/>
     pre teba…“ „Choď len, nič mi netreba —“
     <br/>
     Zabočil vľahce, totú pesničku
     <br/>
     si prehvizdujúc. Stúkal, v úskalí
     <br/>
     až zhučalo to. Kavky sčavkali,
     <br/>
     tým zdurené čajs’, či že krahulce
     <br/>
     dva strepotali brala priečelím? —
     <br/>
     Kdes’ v háji zakukala kukučka.
     <br/>
     A celý chotár skvel sa, zhŕňajúc
     <br/>
     vždy viac si tône z rúcha sviežeho;
     <br/>
     čím diaľ, viac pestrel polí rozvitok —
     <br/>
     <br/>
     Nedlho matka došla Markina,
     <br/>
     zdychčaná celky. „Veď ťa, dievčička,
     <br/>
     už toľko hľadám. — Vidíš, neslúchaš
     <br/>
     mať…“ zúpela. „Veď tmolíš, vláčiš sa,
     <br/>
     a máme záhrad, ďateliny dosť
     <br/>
     pre kravy… Bože s tebou! Aká si…
     <br/>
     (vtom zhíkala), či sa chceš umoriť?
     <br/>
     Ta nepreseklo —?“ „Ale, mama, veď
     <br/>
     je leto —“ „Komu leto, komu nie.
     <br/>
     Poď domov už; veď otec dudravý,
     <br/>
     vieš, ach… Len že som umkla zo dvora —
     <br/>
     Sem plachtu — Koľká hŕba! Vezmem ja…“
     <br/>
     „To už nie, mama! Var’ len na posmech
     <br/>
     nepôjdem z trávy prázdna, bez trávy?“
     <br/>
     „Veď ja nič; ale, dievča, uvidíš…“
     <br/>
     „Nie, mamičko. Len zadvihnite mi…“
     <br/>
     Robili sená.
     <br/>
     Horských na lúkách
     <br/>
     a poľanách, pod oným vznešeným
     <br/>
     predhorím Tatier rozložených v šír
     <br/>
     i v mnohých záhyboch sťa zelená
     <br/>
     by šata, zvaných, ,Lúka Jančovie’,
     <br/>
     hen ,Paratovie’, ďalej ,Laziny’…
     <br/>
     tam tretí už deň až sa hemžilo
     <br/>
     od robotného ľudu. Počasie
     <br/>
     čo viac im prialo ten raz. (Pravý div.
     <br/>
     Bo, vraj, vše skosia akús’ rastlinu,
     <br/>
     čarodejnícke zelie nebodaj:
     <br/>
     i kde sa vezmú, kde nie, mrákavy
     <br/>
     sa zrotia rýchle černokrídlaté,
     <br/>
     okáľmi z plamu razom zlupkajúc,
     <br/>
     skrákoria hrozne, počne šústať dážď,
     <br/>
     liať bez miery…) I boli veselí
     <br/>
     napospol. Mali prečo. Zajedno
     <br/>
     to práca hračka skôr i zábavka
     <br/>
     než ťarcha; počas letnej pohody
     <br/>
     niet ani krajšej, veru! Majránik
     <br/>
     i hodváb senko: radosť šuchoriť
     <br/>
     v ňom, rozkoš, pokým vonný jeho pach
     <br/>
     až opája. — Ni chýru o znoji:
     <br/>
     vzduch horský aspoň nedá prikladať
     <br/>
     slniečku; a ak kratšie ťahal by
     <br/>
     preds’, naporúdzi je les s ochladou:
     <br/>
     on v šiator pojme robotníka rád,
     <br/>
     ba treba-li, i na mach uloží,
     <br/>
     v sen sčičíka ho svojím šumotom,
     <br/>
     v báj z detských čias: že v ríši povesti
     <br/>
     sa naraz octne spáč i v zrkadle
     <br/>
     tam kúzelnom sa pozná, usvedčí
     <br/>
     ak samým kráľom nie, tak aspoň, že
     <br/>
     je Popelvál… I prameň, kde len chceš,
     <br/>
     ti v oči zblýska dúhou, paprsky;
     <br/>
     i nemusíš, jak inde, s námahou
     <br/>
     prilíhať k nemu, čerpať priehrštím,
     <br/>
     širáka pyskom, tŕpnuc v obave,
     <br/>
     bys’ nezamútil — stačí jedine
     <br/>
     nadložiť ústa, a mok kryštalný,
     <br/>
     čerstvoty plný, sily, života,
     <br/>
     sám potečie ti zo skaliny pŕs,
     <br/>
     sám. — A skok iba: na salaši si!
     <br/>
     I spred koliby s dúžim črpákom
     <br/>
     zas, prekypelým urdy pochúťkou,
     <br/>
     zazdravkať môžeš trebas celému
     <br/>
     kol vidieku, ak ďaka ti tak… No,
     <br/>
     čo najhlavnejší podnet, preds’ var’ len
     <br/>
     ten bude: že sa vtedy hodúva
     <br/>
     aj skvostne, temer ako na Hody.
     <br/>
     Na mise, jestli opekance nie,
     <br/>
     tož iste musia predísť pirohy,
     <br/>
     a pravdaže, tie kŕmne, slovutné,
     <br/>
     nie panské znáčky-ráčky, popritom
     <br/>
     i plávajúce v masti s čľupkom až,
     <br/>
     ak prirovnať ľza, aspoň v močile
     <br/>
     jak krkačky vše — ináč gazdinej,
     <br/>
     rušiacej slávny úrečitý zvyk,
     <br/>
     by beda bolo! — Zle by obstála
     <br/>
     pred svetom, ešte horšie pred gazdom;
     <br/>
     pán manžel — hrozné i len pomyslieť —
     <br/>
     preds’ v plnom práve, mravov zástanca,
     <br/>
     obhajca česti domu, v zúrení
     <br/>
     sťa tur by zreval, zdrúzgal hrablisko
     <br/>
     najmenej… Nuž a keď sa dobre zje,
     <br/>
     i zapije sa lepšie. — Pravdu mal
     <br/>
     nebohý rechtor: Prehryzni si, vraj,
     <br/>
     raz toľko vypiješ, i budeš chlap!
     <br/>
     Valibuk ozajst… Túže zásadu,
     <br/>
     nad princípie všetky vzácnejšiu,
     <br/>
     aj prevádzali potom doslovne,
     <br/>
     keď skrsol zrok. Tak pri sene toť. Lesk
     <br/>
     pochyľovaných k ústam lônikov,
     <br/>
     dosť chytro, dozrel až hen naproti
     <br/>
     u skalísk kto ten v poli, mívajúc
     <br/>
     sa var’, že škriatok kýs’ tam rozsýpa,
     <br/>
     presúša toliare — — Nuž na takom
     <br/>
     základe, ovšem, snadno zbudovať
     <br/>
     i vežu dobrej vôle; v zemine
     <br/>
     tak žírnej rozmar musí zhúknuť, ni
     <br/>
     za stavy lopúch, skvitnúť plamenno,
     <br/>
     sťa ten mak poľný. Vtedy však vraj i
     <br/>
     robota ide od rúk, ulieta
     <br/>
     vraj ani perie vetrom… zisťujú
     <br/>
     vždy. — Bolo tedy totam povyku
     <br/>
     a smiechot ozaj vyše potreby.
     <br/>
     Čo starší dráždili sa navzájom
     <br/>
     i nakárali, privolávajúc
     <br/>
     si rozpomienky všaké, šelmovstvá;
     <br/>
     len ženy čo ich skubli za uzdu
     <br/>
     i zavrátili časom, zdudrúc: Joj,
     <br/>
     čušteže, blázni starí! Psohlavci…
     <br/>
     S ohlasom rozpor viedli zurvali,
     <br/>
     vše prez kopu, jak stála hotová,
     <br/>
     rad-radom hup-cup! — Devy nôtili —
     <br/>
     „— Ako to bolo, pane Eliáš,
     <br/>
     pod Líšťou skalou?“ Ferduš zavadil
     <br/>
     vtom do Eliáša. No ten, jakby nič,
     <br/>
     len kosil ďalej, hlavou mykajúc,
     <br/>
     kým za ním Judka pohrabovala,
     <br/>
     v batôžku ešte ruku. „Akože,
     <br/>
     ste hlucháň už?…“ I sťa by vpálil bol
     <br/>
     ďas doň, sa Eliáš zvrtol, podskočil,
     <br/>
     zahnal sa kosou: „Tu ťa prekolem,
     <br/>
     hm, ľapták!…“ zvrešťal. Chachot poľanou,
     <br/>
     až v horách zjajklo. Sama udalosť
     <br/>
     však nasledovne mala sa zviesť s ním:
     <br/>
     Nedávno on súc tobôž na holi
     <br/>
     z poriadky (bolo v Jána), kdesi tam
     <br/>
     im naraz zmizol, ihlou stratil sa.
     <br/>
     Zlozili všetky pŕte, obory
     <br/>
     hôr pretúkali, kukli v priepasti:
     <br/>
     no chlapa len niet. — Do paroma! Ak
     <br/>
     ho macko pojal… zmrzli. Krutý je
     <br/>
     však — stará lýtka mrcha objedza:
     <br/>
     var’ vráti ho… Až chľuplo jednému:
     <br/>
     Vraj, škriabuc sa vhor, i to maninou,
     <br/>
     po samých pekliech — jak sa dostali
     <br/>
     ku Líštej skale horko-ťažko, kde,
     <br/>
     zadrhovaný bučím vetvovím,
     <br/>
     z nej prúd sa šurdí: Eliáš hupkom bol
     <br/>
     tam; zhodil halenu i tanistru
     <br/>
     a vzal sa smoliť — ,Dobrá vodička,
     <br/>
     hm, chlapče’, zäkal, ,nemáš lepšej, nek…’
     <br/>
     i súkal zas. ,Ej,’ reku, ,ale ste
     <br/>
     zasmädli rúče. Tučný frištik čajs’…’
     <br/>
     ,Vieš (šuchol hubu), bol som kocúrom
     <br/>
     tak trochu, he-he; teraz hláčom som…’
     <br/>
     a znova glgal. ,Pľuští — uverím,
     <br/>
     no čo moc, to moc. Dosť! či ochvátiť
     <br/>
     sa chcete?…’ I vraj ledva odpoďkal
     <br/>
     ho stade; musel odniesť merindu
     <br/>
     mu, kvaku vtisnúť… Môž’, tam strebe zas,
     <br/>
     môž’… výskli. Ale chlípal demikát —
     <br/>
     Hoc! bryndze vsypal z pušky dobrú hrsť —
     <br/>
     I ostatní kým bdeli nad čriedou,
     <br/>
     dva uždi vdol… A vskutku, dopadli
     <br/>
     tam Eliáša. Práve terigal
     <br/>
     sa z diery skalnej, chrčiac, stenajúc;
     <br/>
     no nikam von — ,Ťú, kýho beťaha?…
     <br/>
     To opuchli ste pokladmi var’!? Chaj!…
     <br/>
     A dáte nám z nich? Recte: hej? nie? —’ ,Bŕŕ,
     <br/>
     nebrešte!’ zmrnčal; ,lapte, ťahajte…’
     <br/>
     I za ruky ho, väzy popadnúc,
     <br/>
     dák pomohli mu. ,— Hm: môj ,Zemský kľúč’
     <br/>
     kde…?’ spišťal. ,Tu je,’ zrehotal sa, ,tu —’
     <br/>
     jak ohmatal si čosi v pazuche —
     <br/>
     — Nuž mali príčinu sa z neho smiať
     <br/>
     i dnes. Však Peter: „Nemýľte ho, veď
     <br/>
     mi prekosí! — Hen radšej Jasenci,
     <br/>
     hľa (kosou mieril v zápač Braliska),
     <br/>
     jaks’ smutno kosia: ani keby im
     <br/>
     krú z nosa tiekla; pošteklite tých —“
     <br/>
     I hnedky jeden: „Mačka na jarme,
     <br/>
     žriebä na vôdre!…“ v ten smer zakríkol.
     <br/>
     „Ťaj! Kaša na vidličkách, pirohy
     <br/>
     na Ďorďov! — Hrmen bohov!…“ v odvet im
     <br/>
     priam oni…
     <br/>
     <br/>
     V ten čas doma pred cieňou,
     <br/>
     na brvne sediac sťaby na koni,
     <br/>
     kul Gábor kosy; prvej otcovu,
     <br/>
     tak svoju. Matka, z izby vylezúc
     <br/>
     so zivkom, s chvatom šatku na hlave
     <br/>
     si popraviac — že vraj kým vidno je
     <br/>
     (a bolo slnko hodnú na týku),
     <br/>
     ukopať ide trochu rožkuľky —
     <br/>
     drgľavou chôdzou pošla záhradou;
     <br/>
     tam zjakla ešte: „Nono, Gáborko,
     <br/>
     nezabuď ukosiť aj strakuľke…“
     <br/>
     I ticho bolo stínnym nádvorím.
     <br/>
     Len toten klepot vyznievajúci
     <br/>
     v cveng, čo sa hlásil v stavoch štekavo;
     <br/>
     u chlievca skrákorila kura, snáď,
     <br/>
     že zunovala márne hrebenie,
     <br/>
     či že jej zastesklo sa samotnej;
     <br/>
     a lastovky čo, dvorom skolotiac,
     <br/>
     vše s štebotom sa švihli vozvysok,
     <br/>
     zoblietli v sade stromov vrchovce,
     <br/>
     kde v ústrety im, v letku žiariacim,
     <br/>
     úslním bronel hrušiek, jabĺk hoj —
     <br/>
     I potok ločkal mdlo, sťa v driemotách;
     <br/>
     bol opadlý: hneď vedľa vechtíka
     <br/>
     pýr z pracej ťapy chytkal, nevládal
     <br/>
     ním hnúť však.
     <br/>
     Gábor kosy pokovav,
     <br/>
     i pripravil si svoju. Cez humno
     <br/>
     (vrzg bolo čuť vrát) prešiel na ohrad,
     <br/>
     svah jehož celý, včude slivôň len
     <br/>
     s pastorčím u pňa, trávnikom slul, ač
     <br/>
     dosť skrovným — var’ že býval v tôni viac —
     <br/>
     zvlášť zhora: leda turčie, myší chvost;
     <br/>
     už níž skôr blyštek, štrbák, bršlica…
     <br/>
     I rúbal s chuťou —
     <br/>
     Tu hor’ z pavlače
     <br/>
     na vŕšku múraného domu (jak
     <br/>
     by zámček, drnčal na výšave tej
     <br/>
     i pohrdlivo patril v dvory): staď
     <br/>
     zyv ,Puj-puj! čupaj…’ zaznel krikľavý.
     <br/>
     Tam stará panna Tonka sídlila,
     <br/>
     dedičkou po ktoromsi strýcovi.
     <br/>
     Vraj Pikulíka mala v komíne,
     <br/>
     vedela čariť, veštiť… v remesle
     <br/>
     stríg vyznala sa vôbec; môž’ byť, i
     <br/>
     keď upír bol vše chodil gniaviaci,
     <br/>
     len jej to nespôsob — tak dedinská
     <br/>
     zlopovesť o nej. — Vari preto, že
     <br/>
     ohyzdou bola: suchá, šmŕľavá,
     <br/>
     i napádala; k tomu vrelo v nej
     <br/>
     vždy ani v kotle: samý frfot, jed,
     <br/>
     vztek… Beda mu, kto rozpapral sa s ňou!
     <br/>
     Až uši schliapil, oči zažmúril,
     <br/>
     onemel, stĺpom skrahnul na mieste,
     <br/>
     tak nešťastlivca prchko obsypla
     <br/>
     krupovcom kliatby, bryzgu strelivom,
     <br/>
     najtarkavejším kvietím prezývok;
     <br/>
     jej hurt aj spredo dvier tam z výstupka
     <br/>
     čuť mohol tehdy až hen pod kostol —
     <br/>
     I mátavala kedys’: ďubalom,
     <br/>
     vraj, akýmsi. Raz aspoň postihli
     <br/>
     ju pri výčine tom. Jak biela smrť
     <br/>
     z cmitera zišla o polnoci a
     <br/>
     dedinou tíško tiahla, s máchaním
     <br/>
     sťa krídel, vzrastúc takmer na topoľ
     <br/>
     až zvýše… Trafila však na chlapa
     <br/>
     vo hlásnom. Ten, keď už si nevedel
     <br/>
     s ňou inak rady, práve že mu z rúk
     <br/>
     i halapartňu vyrazila, nuž:
     <br/>
     ,Čis’ dobrô, či zlô!’ skríknuc, ,vo meno…’
     <br/>
     sa prežehnajúc, ducha konečne
     <br/>
     si dodal, prez pás schytil strašidlo,
     <br/>
     oblapil, až v ňom kosti sprašťali
     <br/>
     i — z hlavy žrď vtom frung! i s vetešou —
     <br/>
     hneď povedľa ho mrštil do kasna.
     <br/>
     „Uch, diable! Moje nové bôty, uch!“
     <br/>
     to hrubo zryklo. „Bodajs’ zahryzol
     <br/>
     do sloje! Psi aby ti na kare…“
     <br/>
     „Tak!? Z Mačacieho zámku sme? A nie
     <br/>
     mátoha z cmitera?…“ I sťažka len
     <br/>
     smiech zdusil. „Óvi! Prepytujem, no…
     <br/>
     Či pomôcť var’? —“ Však radšej pratal sa.
     <br/>
     ,Chváľ každý…’ spustil nato veselo,
     <br/>
     zapískal dvanásť. Ráno vybľaptal —
     <br/>
     A to jej hodne z váhy ubralo,
     <br/>
     z vzozrenia. Ale vyhýbali jej
     <br/>
     len preds’, kde mohli. Najmä deti, tie,
     <br/>
     jak strelil by, vše rozpŕchli sa, ju
     <br/>
     už zďalša dozrúc kyvkať: slamený
     <br/>
     na hlave klobúk s dienkom vypuklým,
     <br/>
     kostruby skráňmi, v plášti dlhokom
     <br/>
     s rukávmi plutvy sťa či vejačky,
     <br/>
     na ruke dúži vak… Bo posla bár
     <br/>
     tiež z Vlkolinských kmeňa, viedla si
     <br/>
     oveľa vyššie, už i výchovou;
     <br/>
     i po pansky sa nosila, čo priam
     <br/>
     dľa módy s mladosťou jej zapadlej.
     <br/>
     Troch bratov mala: ovšem, v úradoch
     <br/>
     a stoličných, jak rodu slávneho
     <br/>
     značeniu, iste primeraných aj
     <br/>
     ich schopnostiam. — Toť, Boldko, najstarší
     <br/>
     (ten, čo sa, akže pravda, prisahal,
     <br/>
     že videl už raz morskú pannu… Kde?
     <br/>
     Na peci v lekárni — a ktormu tiež,
     <br/>
     ním nevídaný nikdy do tých čias,
     <br/>
     tak znázornili boli pomaranč
     <br/>
     figliari z kruhu: ani súdok vraj
     <br/>
     to jablčisko — navŕtajú ho,
     <br/>
     dva vysadnú naň, stisnú koleny,
     <br/>
     a vínce š-š-š, a nie var’ ločprda,
     <br/>
     tokajské!… I uveril vraj), ten
     <br/>
     hen komisárom bol až: cestovným!
     <br/>
     i možno viac, než bratia obaja
     <br/>
     dovedna, leda diurnisti ak —
     <br/>
     Len škoda, že ho skoro poslali
     <br/>
     (jak s ordinárnym preboril sa most)
     <br/>
     na odpočinok, ešte skôr že sám,
     <br/>
     bo zalieval — snáď z toho pošlý žiaľ,
     <br/>
     sponáhľal na ten pravý: na cmiter.
     <br/>
     Bo takto vdova, pani Tilda, že
     <br/>
     i sama z domu bola chudobná:
     <br/>
     zostala, čoviac, s hŕbou detvákov,
     <br/>
     a pravda, pánčat, ozaj v pomeroch
     <br/>
     neblahých, v biede. Z dreva chalupa,
     <br/>
     podpretá i tá, zopár zemičiek:
     <br/>
     ich manie všetko. Nie div: po smrti
     <br/>
     manžela dlhé dni že sedala
     <br/>
     Niobou smutná, stuplá, bezradná,
     <br/>
     dnu v núdznej chyžke, tmavých vlasov prúd
     <br/>
     ňou rozmetaný, plecmi, po ňadrách,
     <br/>
     na nichžto visel chrobák najmladší,
     <br/>
     kým ostatné (hneď blizny, štebľatá
     <br/>
     hneď rebríčka) sa kol nej tlačili,
     <br/>
     sa škriepiac, frnkajúc i šantujúc…
     <br/>
     až desný pohľad! — Z totých sirôtok
     <br/>
     prijala tedy tetka Tónika
     <br/>
     za svoje jedno: dcérku najstaršiu,
     <br/>
     Eržiku. Rátala tak: vydá ju
     <br/>
     čo i len seberovne, podopre
     <br/>
     i seba samú, a súc bezpečná
     <br/>
     v tom, časom všetko zverí manželom.
     <br/>
     No vzdor jej žiadbe živej, pátraniam
     <br/>
     a nástrahám i čarom, jestliže
     <br/>
     im rozumela, nehlásil sa zať;
     <br/>
     a neter zrela, až i prezrela.
     <br/>
     Vraj, tetka tam, čo všetkých svokruší
     <br/>
     zlých preváži zlosť. Chovanica? Ech,
     <br/>
     zelená ani žaba, šaškavá
     <br/>
     či pochabá - - I táto bola, čo
     <br/>
     z pavlače kríkla práve. Hlások jej
     <br/>
     priostrý počul Gábor dobre, lež
     <br/>
     len šústal ďalej; čul ho neraz už.
     <br/>
     A to ju pohlo var’, tá nedbalosť,
     <br/>
     že ani neobzrel sa, lebo vtom,
     <br/>
     na operadlo sprúc sa lakťami,
     <br/>
     meravo patriac vdol i medzitým
     <br/>
     vše kývnuc prstom, zanôtila tak:
     <br/>
     ,Príď, šuhajko, príď ty k nám!
     <br/>
     Ejveru ti čosi dám:
     <br/>
     za klobúčik perečko,
     <br/>
     na dôdavok — srdiečko…’
     <br/>
     No Gábor, trebárs badal, pieseň tá
     <br/>
     kam cieli, zas len nič; ba smejúc sa
     <br/>
     sám k sebe, ešte tuhšie zakášal.
     <br/>
     To ale bodlo ju už, zdupkala:
     <br/>
     „Hej, Gábor! Gábor!…“ Vzozrel. „Čože je,
     <br/>
     panička?“ pýtal sa. „Čo?“ zašuchla
     <br/>
     si prudko čupry z očí — „Morky hen
     <br/>
     mi zaraz podžeň! —“ Práve vyletel
     <br/>
     bol na plot moriak s chvostom rozstretým,
     <br/>
     a lesklý svoj švorc metnúc prez zobák,
     <br/>
     zhudrikal spurne. Voľky-nevoľky
     <br/>
     podbehnul tedy Gábor, zahyškal,
     <br/>
     zatľapkal, a hyd hybaj! s piskom vhor —
     <br/>
     „Kde kľapčíš, Erža!?“ vtom však z pitvora
     <br/>
     hlas zhrmotil tiež. „Už, tetuška, už!“
     <br/>
     zjačala neter. Ale oná hneď
     <br/>
     i prikrivkala na štít pavlačou,
     <br/>
     zababúlená, v ruke omelo
     <br/>
     (chlieb piekla čajsi), kľúče za pásom,
     <br/>
     i kľacnúc, kýchla strašne. „Na zdravie!…“
     <br/>
     „Už som ti povedala, nádchu mám!“
     <br/>
     jej strmo tetka. „Radšej vygaudž, čo
     <br/>
     tu paratíš? Čo ziapeš, zaháľaš,
     <br/>
     kým ja sa pražím —?“ „Morky navraciam,
     <br/>
     hľa —“ „Ozajs’ súca iba medzi ne;
     <br/>
     fuj!… Takoj popas ich hen za mangľom!“
     <br/>
     A smrkla —
     <br/>
     Gábor, čo bol ukosil,
     <br/>
     i do humna priam zniesol; záhradou
     <br/>
     však spustil sa. Tam škúlil po stromoch,
     <br/>
     skúmajúc zrejme, skoro dôjdu-li,
     <br/>
     preds’ rané hrušky? Aj strom pokýval,
     <br/>
     lež nadarmo. S tým zahnul na pokraj,
     <br/>
     podupkal: čiže ešte drží breh,
     <br/>
     zrýpaný z jari? (austlo prsťou var’,
     <br/>
     bo kačky zvrieskli, rybáriace tam,
     <br/>
     sčľapkali placho —) Zastal na uhle;
     <br/>
     i pravou obkľúčiac kmeň nahrblý,
     <br/>
     jemužto tiažou slivák zelených
     <br/>
     až skydli vetvy, prečo podprieť skôr
     <br/>
     ich umienil si, — stadiaľ závadou
     <br/>
     pobehal zrakom; iste vyzeral,
     <br/>
     kde matka ešte vždy?… I dozrel ju:
     <br/>
     od aalamúnky vyšla práve a,
     <br/>
     na pleci uzol celembajúci,
     <br/>
     oporou porisko však motyky,
     <br/>
     ťarbavo šmotlala sa. — Pomyslel:
     <br/>
     Ejch, krpkárka, tam prvej navarí
     <br/>
     A poosŕknuc, zmizol vo tôňach
     <br/>
     záhradných.
     <br/>
     Mrkalo už, otec jak
     <br/>
     doťapkal domov, značne frcnutý.
     <br/>
     Kdes’ v meste sliedil, ani nezdeliac,
     <br/>
     kroz čoho, svojim. Za stôl rozložil
     <br/>
     sa, fučiac. Začkal. „Stará, večeru!
     <br/>
     A dobrú, vieš —“ jaks’ znôtil, kolenom
     <br/>
     durk do stola — „Hneď, aimko,“ škrobla sa
     <br/>
     vrchhlavou. „Len pád, že nič na pánte…
     <br/>
     jak vďačne by som…“ i sa šiplala.
     <br/>
     „A zajtra k senu! — Navar, nachystaj…“
     <br/>
     „Veď milerada, ale kdeže vziať,
     <br/>
     aimúnko?…“ „Tu máš!…“ vybral z kešienky,
     <br/>
     po stole sypnul. „To už je reč, ľaď!
     <br/>
     Až štrngá… Jojój!“ schlopla dlaňami
     <br/>
     peniažky; vystrela sa, stloskala
     <br/>
     stešená; aima zachránila v tvár,
     <br/>
     „muž zlatý! — Verže bude hostina…“
     <br/>
     „I potrvá nám práca…“ podotknul
     <br/>
     vtom Gábor, posunujúc v kahanci
     <br/>
     knôt. — Otec však hneď (i už zbrnavel
     <br/>
     mu zánet líca, úškrn bzíkol úst,
     <br/>
     zrak vysadol…): „Ba! Čerta potrvá,
     <br/>
     a čerta — jeden tálik, jesto tam —“
     <br/>
     „A druhý?“ „U Tomáša v zálohu —“
     <br/>
     „Kde?“ užasnul syn. „To byť nesmie! Nie…“
     <br/>
     „Že nesmie?“ otec hlavou pohodil,
     <br/>
     „ej-ej… A kto tu, synku, vladárom?
     <br/>
     Ty, či ja?“ „Veď hej, vy ste, tato, ním,
     <br/>
     no posmech taký!…“ „Posmech?“ zrehtil sa.
     <br/>
     „A keď on, inu, hanb sa jedine;
     <br/>
     bo povedz, čo mám z teba na pomoc?
     <br/>
     Var’ prenášaš tiež starosť dajakú,
     <br/>
     či podbúchals’ ma venom ženiným,
     <br/>
     há? — Sťaby papľuh podnes strečkuješ…
     <br/>
     Tĺk, ľahtikár!…“
     <br/>
     <br/>
     I tvrdo spali už,
     <br/>
     jak v tú noc ešte voz bol zhurtoval
     <br/>
     u potoka i prehnal s čľupkotom.
     <br/>
     Zľakaní z postieľ vyskákali, šturc
     <br/>
     na dvore čujúc, buchot na dverách.
     <br/>
     A kto bol? Pavol, dávno čakaný
     <br/>
     syn… Vraj, preds’ už raz stačil uskočiť
     <br/>
     z pracovne, pozrieť ich bárs kratuškou
     <br/>
     len návštevou; tým milšie avšak dni
     <br/>
     že budú preň… I bolo radosti,
     <br/>
     vítania, zvedov všakých, otázok
     <br/>
     a odpovedí; neskôr ponuku
     <br/>
     zas skrze matku, ač i postruhňom
     <br/>
     len so slaninkou (čoviac, od sestry
     <br/>
     to nadelením v súre): toho, zvlášť
     <br/>
     jak hŕbu zhliadla darov — sukne aj
     <br/>
     švík pritkla k očiam, stuknúc: „Ďakujem
     <br/>
     ti, syn môj drahý; Pán Boh vynahraď…
     <br/>
     Veď mnoho potrieb — tato, chudák, až…
     <br/>
     a na mňa pozri, šak som randavá…“
     <br/>
     A Pavol pri spomienke o sestrách,
     <br/>
     nevdojak a či naschvál, narazil
     <br/>
     i na to zrazu: kde, vraj, nevesta,
     <br/>
     kde detí kŕdeľ? — žmurknúc medzitým
     <br/>
     na brata potuteľne; tedy vlastne ho
     <br/>
     len poškádliť chcel. — Ten i zapŕlil
     <br/>
     sa, zmiatol; bez poznámky však i hneď
     <br/>
     prekĺznul šťastne iný na predmet.
     <br/>
     Len otec, bár si napchal do fajky
     <br/>
     ľubietovského, pukal s pochuťou,
     <br/>
     so záujmom slúchal správy Pavlove,
     <br/>
     tu i tu i sám cekol v rozhovor:
     <br/>
     dosť skoro vystal predsa; zadriemal,
     <br/>
     až vrknul všetkým: „Spať — včasráno vstať!“
     <br/>
     <br/>
     A zrána gazdi pošli s kosami
     <br/>
     na poľan. K nim sa zrovna pridružil
     <br/>
     i Pavol, hrable schytiv na plece,
     <br/>
     odnáškou: prejde vraj sa veľmi rád —
     <br/>
     Veď ukrčil sa toľké roky dosť
     <br/>
     u stolka, hlúpou ihlou bádajúc,
     <br/>
     až neraz hnáty zdreveneli mu —
     <br/>
     vraj oprobuje ten raz s jedličou,
     <br/>
     i čo tam oni kosou nažižlú,
     <br/>
     on pozošíva pekne: z látky tej
     <br/>
     však taký im vraj habit vytresne,
     <br/>
     že celý svet sa zbehne čudovať!…
     <br/>
     (Tak s nimi žartoval, šumný fúz
     <br/>
     si pokrucujúc, hrajúc s hrabľami…
     <br/>
     jak za chodníčkom tiahli zelené
     <br/>
     cez ovsy; pozadu on, na žiadosť
     <br/>
     zvlášť otcovu: vraj škoda obuvi
     <br/>
     tak peknej — rosa veľká, otrasú
     <br/>
     ju pred ním… Podobal sa bratovi
     <br/>
     nápadne; len bol vyšší, čulejší.)
     <br/>
     Mať ale, prvej obed zhotujúc,
     <br/>
     veležďúr vína k tomu, ešte i
     <br/>
     u Tomášov čos’ náhle odbaviac,
     <br/>
     s batohom dúžim šibla za nimi.
     <br/>
     Jak omladla by bola, kráčala
     <br/>
     vzdor noši, v tvári zrudlá ani rak;
     <br/>
     i dojdúc, bola samá reč i smiech…
     <br/>
     I kosili a boli veselí,
     <br/>
     polapiac jakby dozvuk skončivších
     <br/>
     tam včera prácu… Ba i na druhý
     <br/>
     kosienok prešli neskôr: zásluhou
     <br/>
     nebodaj Pavla —
     <br/>
     <br/>
     Pavol, homôlkou
     <br/>
     si strmo zastav (práve preliezal
     <br/>
     cez slnko mráčik), dlho kochal sa,
     <br/>
     až vlhol mu zor slasťou, v pohľade
     <br/>
     na veniec holí modrý, plápolom
     <br/>
     iskriacim posýpaný — tečúcu
     <br/>
     na rieku v diali v jasných okľukách,
     <br/>
     pobrežím viesky švárne, panny jak
     <br/>
     v sviatočnom rúchu, uzierajúce
     <br/>
     skvost, štepníc účes v jej si zrkadle —
     <br/>
     hneď oproti na útul rodiska,
     <br/>
     usmiatym deckom snívajúceho
     <br/>
     na vábnom lone matky-doliny,
     <br/>
     v stých upomienkach vôkol rozmilých…
     <br/>
     až z plná duše spustil: ,Nad Tatrou
     <br/>
     sa blýska…’ Sotva vyrazil však, že
     <br/>
     ,nebojme —’ , „Nie ver!“ zvolal u boku
     <br/>
     mu Ezech. Zvítali sa srdečne,
     <br/>
     preds’ kamaráti tiež raz od mala —
     <br/>
     No pár slov len čo zamenili: vtom
     <br/>
     zas sponad nich, as’ smerom od ,Studieň’
     <br/>
     (kde salaš stál; i lenže fujara
     <br/>
     čo zmĺkla), jak by pokračovaním
     <br/>
     spev, ,Ešte jedle rastú…’ zhlaholil
     <br/>
     lahodou zvláštnou, valným roztokom.
     <br/>
     I načúvali oba s citom, zrak
     <br/>
     vhor obrátený k horám vzrušeným.
     <br/>
     A bujará tá pieseň zunela
     <br/>
     sťa pŕška v máji, dúhou pretkatá,
     <br/>
     čo zvoní, svieti, vlaží-blaží i
     <br/>
     do vzrastu budí-pudí odrazu.
     <br/>
     Tie smreky, jedle, tak sa zdalo, tiež
     <br/>
     že nadvihujú hrdé kosorce:
     <br/>
     var’ rozumeli, že je o nich reč,
     <br/>
     so spevom že sa snúbi ich chvoj, že
     <br/>
     nesmrtnou ony kynú nádejou…
     <br/>
     Bezmála výletníci, končiar tam
     <br/>
     čo zliezli, od salaša idúcky
     <br/>
     to zanôtili. (Farská rodina
     <br/>
     najskorej, s hosťmi; učiteľov hlas
     <br/>
     znať bolo aspoň: švihol sokolom
     <br/>
     do výše ponad hukot bystriny,
     <br/>
     a za ním dievčie zvuky škovránčie
     <br/>
     o závod…) ,Živio!’ vtom sa búrlivý
     <br/>
     rozniesol pokrik, ,živio!’ ,sláva mu!…’
     <br/>
     (Snáď medzi nimi bol i pôvodca
     <br/>
     tej piesne: nuž var’ z pocty platilo
     <br/>
     i jemu.) Zatým ,Hej, Slováci!…’ zas
     <br/>
     zhučala pejma vzdorom mohutným,
     <br/>
     a ,duch’ jej zdal sa obra údermi
     <br/>
     ,buch-buch’ v brál durkať boky, temená,
     <br/>
     tie mŕtve skaly kriesiť k životu —
     <br/>
     a ,hrom a peklo!’…
     <br/>
     Zachvátení, ni
     <br/>
     nezbadali, jak vtrhli razom v chór
     <br/>
     i tí dva — ,Tak je!’ zhúkli. ,Živili!…’
     <br/>
     <br/>
     *
     <br/>
     <br/>
     V nedeľu bolo jednu, podjeseň
     <br/>
     dľa časobehu. Po večierni.
     <br/>
     Pred
     <br/>
     richtárom, nímžto slul bol známy Jób
     <br/>
     (za Tobiášom hodnosť prevzav tú;
     <br/>
     muž rozšafný —), u jeho porty priam,
     <br/>
     na násype, čo viedol do dvora:
     <br/>
     tam pod lipovým stromom košatým
     <br/>
     zasadla slávna rada obecná.
     <br/>
     I rokovali o všeličom, jak
     <br/>
     im nastolené bolo, horlivo,
     <br/>
     so zájmom prudkým. Hlasno dopadal
     <br/>
     hneď za, hneď proti dôvod kladivom,
     <br/>
     že iskrilo sa ani vo šmikni:
     <br/>
     rečníkom päsťou podurený prv
     <br/>
     z pŕs skrýše vlastných, a jak frkol z úst,
     <br/>
     vtom zakalený, ešte kúpeľom
     <br/>
     ,ba bouprisám! je tak —’ pospolu
     <br/>
     i dušou operený — by čo šíp
     <br/>
     v sluch hromadný tým hlbšie zarazil.
     <br/>
     Hluk, rozkol, hádky predsa vznikali
     <br/>
     zakaždým, celou členstva reťazou,
     <br/>
     až zhrkala vše hrozne, škripotne:
     <br/>
     len uši brániť! — Nuž toť: koľko hláv,
     <br/>
     i toľko rozumov. A každý tam,
     <br/>
     i rozumček, je mienkou tehotný;
     <br/>
     a vajataním splodil-li ju raz,
     <br/>
     nie čud, že ako dobrý rodič, ju
     <br/>
     i prichovať sa kustrí za pravdu.
     <br/>
     A pravdy toľké ťažko prichlopiť
     <br/>
     pod jednu vršku: nie to kŕdeľ vrán,
     <br/>
     čo, ako vravia, očí navzájom
     <br/>
     si nevyďobú nikdy; naopak,
     <br/>
     tie, schlpiac sa, len za tým pašmú, len
     <br/>
     ich vyklať si — až z borby vybŕdne
     <br/>
     jediná, môž’, tiež poloslepá, či
     <br/>
     škuľavá: krivda, s ostrým paznechtom,
     <br/>
     s kľuvákom dravým. — To už pôtka tak
     <br/>
     pred verejnosťou, okázalá i
     <br/>
     obdivovaná, nesie so sebou;
     <br/>
     boj kohútov na zrutnom smetisku:
     <br/>
     sám predmet a či podnet scvrkol sa
     <br/>
     na máčny máčik, i ten zapadol
     <br/>
     v prach na kolbišti — zato praští pra
     <br/>
     a vášeň blčí… Darmo šelestil
     <br/>
     strom nad nimi i trúsil lupienky
     <br/>
     uschlého kvetu: neutíšil ich
     <br/>
     vzbúrené mysle, vyparených čiel
     <br/>
     znoj neochladil. Len keď richtár vše,
     <br/>
     tróniaci na okruchu z žernova
     <br/>
     (prst na hrbatom nose, vladársky
     <br/>
     svoj pozor v toku tichom po zbore),
     <br/>
     na dôraz moci správu vedúcej
     <br/>
     palicou rafnul o kmeň, v kolotnú
     <br/>
     však hodil lármu: „Teda hlasovať…
     <br/>
     ty, Jono, zober vota! Oznám nám —
     <br/>
     A ticho už raz! —“ vtedy zatíchli.
     <br/>
     No len že vyrkol ortieľ: víťazi
     <br/>
     v krik ešte väčší pustili sa, z miest
     <br/>
     povyskakujúc, v jasot — z toho v smiech
     <br/>
     nad protivníkmi, mrkvy strúžuc im,
     <br/>
     cerkajúc zuby. Títo, porážkou
     <br/>
     tou zahanbení, sškamrúc leda čos’
     <br/>
     a zgániac, cúvli aj hneď; v posupný
     <br/>
     mrak miesto v hune vtiahli hlavy a
     <br/>
     pozavalení bokom, dunčali
     <br/>
     tak začas, pažiť skubúc, rýpuc zem,
     <br/>
     sťa plte by im boli stenuli;
     <br/>
     až pri novej zas príležitosti
     <br/>
     premôžuc oných, jak by prečaril
     <br/>
     ich razom, s nimi zamenili si
     <br/>
     zástoje, oni navrch, naspod tí:
     <br/>
     dľa ústavného voskrz poriadku…
     <br/>
     — Najtuhší sporník, najzaťatejší
     <br/>
     bol, ovšem, Peter. Ani na mlynci
     <br/>
     mlel rapotne, vše sepnúc plecami:
     <br/>
     var’ vtedy práve sypnul do koša.
     <br/>
     Preds’ ni len Brtoš neustúpil mu
     <br/>
     vo škriepke, trasúc hlavou brčkavou
     <br/>
     ni jazvec, — ba ani len Mačuha
     <br/>
     s štrbavou perou, hoc mu šušlot šiel
     <br/>
     dosť ťažko; ešte menej Jurák, čo
     <br/>
     snáď myslel, kuje aspoň dáky hák,
     <br/>
     bo v kameň treskol sťaby v nákovu
     <br/>
     vtom päsťou, čiernym zrakom zblýskajúc;
     <br/>
     najmenej Blažko však. Ten, sprev si v dlaň
     <br/>
     ohnutú briadku, pritom nespustiac
     <br/>
     zo soka oka, vracal nápady
     <br/>
     viac hračkou len, na tvári širokej
     <br/>
     výsmechu mihot; tým aj pohol skôr
     <br/>
     než kolom by, nôž to priam do rebár…
     <br/>
     I mali práce Bocko s Ezechom
     <br/>
     tak rozsápané zrovnať protivy,
     <br/>
     čo zas však Eljaš im mal za zlé: „Hm,
     <br/>
     či richtár si? — Hen Jóbo vie, čo má —
     <br/>
     Nech kmášu sa! Nech trebas za škunty,
     <br/>
     mudráci…“ sfrfrúc. — Pár ráz presadol
     <br/>
     si inam Tomáš, fučiac. Krištof však,
     <br/>
     šrám na líci, vstal tiež, a zbrbrúc ,bŕŕ’,
     <br/>
     šiel sadnúť k nemu. Ktovie, čo s tým chcel?
     <br/>
     Čoviac, že prisadnúc si, zakaždým
     <br/>
     mu susedil s tým lícom so znakom?
     <br/>
     Tu Tomáš, zazrúc mrzko, na múrik
     <br/>
     u záhradky (kde ruže slezové
     <br/>
     až temer k samým zhúkli oblokom
     <br/>
     i prekvitali pestre) zamieril.
     <br/>
     „Pomkni sa či ujď…“ vrkol aimovi
     <br/>
     tam, „na svojom drnč! — Veď vraj záhradu
     <br/>
     že podmúrať chceš, či tak?“ „Posmešník
     <br/>
     rohatý…“ aimún mu, a vzdialil sa.
     <br/>
     Lež ani tam sa neusadil; len
     <br/>
     že skočil k slovu v ohni, Krištof lop
     <br/>
     na jeho miesto. — „Pokušiteľ, iď…“
     <br/>
     už nezdržal sa mu riecť — — V rozpore
     <br/>
     jak však na uzol hodne zhľuzavel,
     <br/>
     tu Nátan, zdvihnúc vážne obrvy,
     <br/>
     vše sa ho ubral rozpliesť, vyzvaný
     <br/>
     skrz mätežníkov… „Počkaj, noža ti
     <br/>
     dám,“ Miklúš mu raz. „Nožníc!“ tomuto
     <br/>
     hneď Ferdo s chechtom, „trakov nakrájať…
     <br/>
     Nuž a vy, aandor, chytro šidlom doň:
     <br/>
     od ucha počnúc rovno do brucha —
     <br/>
     Juj, tisíc! že tiež neznám remesla:
     <br/>
     jak by ich páral!… Aspoň notárom
     <br/>
     nech som: hneď s brkom ktosi uletí —“
     <br/>
     a fľochol stranou. „Nikdy!…“ na odpor
     <br/>
     mu z mnohých hrdiel. — Iba Efraim,
     <br/>
     ten, nechsi riekol Nátan čokoľvek,
     <br/>
     prisvedčil všehdy ,takô…’ ozvenou
     <br/>
     bručiacou.
     <br/>
     Nie síc’ nahlavnejší, lež
     <br/>
     najzábavnejší iste zo sporov
     <br/>
     bol ten: čo s bačom, o ňomž salašný
     <br/>
     toť gazda ten chýr zdelil úradu,
     <br/>
     že vyradovať nemôž’? Preskúmal
     <br/>
     vraj jeho rováš, ale štrbina
     <br/>
     tam veľká: ešte mnohým dlhuje
     <br/>
     a do Michala nemoc… Nuž čo s ním,
     <br/>
     keď okrem detísk nemá ničoho…?
     <br/>
     „Na dereš!“ skríkol Ferduš. „Na dereš,
     <br/>
     i s gazdom —“ „S tebou!“ Jonáš odsekol
     <br/>
     (bol salašným aj). „Iste kradol syr,
     <br/>
     nejednu hrudu spredal v oštiepkoch,“
     <br/>
     vtom Peter. „Inu, chybu nahradia
     <br/>
     tí, čo ho naradili; prisám, vy…“
     <br/>
     k tým zdola obrátil sa. „Na rozkaz! —“
     <br/>
     mu Blažko. Jurák zápäť: „Mali ste
     <br/>
     nie traktovať sa, ale dozerať,
     <br/>
     keď ovce merali, tak, panáci…“
     <br/>
     Až trhlo Petrom: „Netrep, buchadlo
     <br/>
     koválsko!…“ zvrešťal, až mu podhrdlie
     <br/>
     obelaselo. Strhla zvada sa
     <br/>
     o meraní tom v máji, tobôž i
     <br/>
     o protipróbe zatým. Navzájom
     <br/>
     si vytýkali vady. Zhora tí
     <br/>
     tým zdola: samých škopov honia vraj
     <br/>
     na salaš… Tí zas oným: Nuž a vy?
     <br/>
     Trlice zvrhlé, leda na chvoji
     <br/>
     prezimované. akurát — práchna strap…
     <br/>
     Dosť Bocko so zaťom ich tíšili,
     <br/>
     zahovárali: mokré leto preds’,
     <br/>
     i mrcha paša preto — nadarmo,
     <br/>
     len válčili. — Až pani richtárka,
     <br/>
     odchýliac oblok, plný obličaj
     <br/>
     svoj vysvietila, čepcom ,pod bradu’
     <br/>
     ozúbkavený, priam i preriekla:
     <br/>
     „Vy, vy tam dolu, vy ste na vine!
     <br/>
     Ja sama (na Juráka vzniesla prst)
     <br/>
     som zazrela, jak tvoja Zuza — ba
     <br/>
     i tvoja (prešla ďalej na Klocka)
     <br/>
     do šechtára šust vody…“ „Nepravda!“
     <br/>
     sa zhrozili tí. „Pravda pravdivá!“
     <br/>
     duplikovala. „Prejdem popri nich
     <br/>
     tam, dojacich: var’ že mi odvrkli
     <br/>
     na prihovárku? Len ak, ,mhm’, tak, ,mhm’ —
     <br/>
     Líčiská takto (ukázala vtom)
     <br/>
     oduté mali! Ani bochnice —“
     <br/>
     Smiech navôkol. — I Jób sa uškľabil;
     <br/>
     no skrútil sa aj na sedadle priam,
     <br/>
     i kvakou velel. — Okno zapadlo.
     <br/>
     — Jak s poradou však zašli na koniec,
     <br/>
     tu Peter s oným dôležitkárstvom
     <br/>
     a chvastom zvyklým, plecom skyvkajúc,
     <br/>
     započal: „Teraz ale za chotár!
     <br/>
     Za hole! — Ďalej: za tie šmúhy až!
     <br/>
     Kto vie z vás, povedz: koľko padlo ich
     <br/>
     u Solferina? Koľkých zajali?
     <br/>
     To bola rež, ťaj! Krvi potoky
     <br/>
     a po nich mŕtve telá, brvná jak
     <br/>
     vše u nás v príval… (Vyobrazoval,
     <br/>
     sťa keby sám bol býval prítomným;
     <br/>
     kto zná, kde zlapal to? Však zvedavec,
     <br/>
     i priekupčík čo: bludár po trhoch…)
     <br/>
     Ty, Jakub, ten tvoj iste ražeň zjel
     <br/>
     tiež…“ Zúpel onen: „Ešte neverím…“
     <br/>
     „Len čakaj, vyčkáš…“ „Radšej, pá’ richtár,“
     <br/>
     reč pretrhla mu vdova Črchľanka,
     <br/>
     „mňa počujte! Tú škodu, prosím vás,
     <br/>
     čo nám to v holi volček vyničel,
     <br/>
     už zohnať dajte… Blízko Matúša:
     <br/>
     i rada by som v jarmok prikúpiť
     <br/>
     do párky —“ „Bude,“ Jób jej. „Jono, ty
     <br/>
     i s boženíkom pôjdeš z dom’ na dom’…“
     <br/>
     „Ďakujem pekne,“ riekla, odchodiac.
     <br/>
     A Peter ihneď znova nadpriadol
     <br/>
     niť svojich známostí. Priam načiaral
     <br/>
     divákom v pochop prstom do piesku
     <br/>
     i bitku totú, radiac kamienky…
     <br/>
     Lež: „Čo nás po tom?“ Jurák prerval ho
     <br/>
     zas. „Mechy duť choď!…“ zvriesknul. „Užveru,“
     <br/>
     v to Elek, „lepšie: posťažujme sa,
     <br/>
     čo koho morí… Ako zberieme,
     <br/>
     ak máčať bude…?“ „To-to!…“ prikryli.
     <br/>
     Tu k politike zahnul, znajúc, tá
     <br/>
     že bratom chutí skôr. I poznámky
     <br/>
     začali sršať… atipol na kňazoch
     <br/>
     pre ,patent’, v tlupách vzbudiac súhlas tu,
     <br/>
     tam nevoľu. — I bol by vysnoval
     <br/>
     nejeden záver z onej pohromy;
     <br/>
     no richtár povstal, blysli prilbice
     <br/>
     pokoja-stráže…
     <br/>
     <br/>
     Behom doby tej
     <br/>
     čo mládež? Tá zas buďto prechádzkou
     <br/>
     alebo v pestrých sem-tam skupinách
     <br/>
     vysedovaním družne preddomím,
     <br/>
     laškujúc, popevujúc, krátila
     <br/>
     si dlhú chvíľu: jak to v nedeľu
     <br/>
     vše na dedine býva, slniečko
     <br/>
     keď usmeje sa. Zhon, šum veselý
     <br/>
     hor’-dol’ —
     <br/>
     A Gábor?
     <br/>
     „Odpočívate?“
     <br/>
     s tým prívetom bol vošiel u Klockov
     <br/>
     do záhrady, čo miernym svahom sa,
     <br/>
     zdĺž plota kríky, mladé jasene,
     <br/>
     rozprestierala pred chalupou. Tam
     <br/>
     na lávke podstenou si sedeli
     <br/>
     Klockuľa a syn Juro. Na oslov
     <br/>
     ten privítali rúče Gábora,
     <br/>
     ponúkli sadnúť. „Oddychujeme;
     <br/>
     veď zíde sa,“ mať riekla. „Vlastne, ja
     <br/>
     len — Juro musí.“ „Musí?“ Gábor k nej.
     <br/>
     „Nuž, šaľo; včera s ďatelinou sme
     <br/>
     robili, prišlo náhle ostrvu
     <br/>
     opatriť z hája: zaťal do nohy —“
     <br/>
     „Ah-ah — a veľmi ublížil si si?“
     <br/>
     „Oškúlil leda; ani spomenúť
     <br/>
     nehodno,“ Juro na to; zhíkol však,
     <br/>
     hnúc nohou. „aťastie, braček, šťastie aj…
     <br/>
     A kde vás viacej? —“ Slovo prejala
     <br/>
     mať zas: „Nu, Jano u richtára kdes’ —
     <br/>
     a dievky brúsia… U vás nového
     <br/>
     čo? Mama ako? Dobrý mala ľan?
     <br/>
     I zdraví sa…?“ „Hej, bohu ďakovať.
     <br/>
     Tato je tiež tam na porade —“ „Náš,
     <br/>
     keď zháňač bol tu, ledva vyhriebol
     <br/>
     sa zo sena…“ „Hja, kosba cez týždeň
     <br/>
     vymorí…“ „Horký!“ pohnieždila sa
     <br/>
     i divom tloskla: „Poľovali zas!
     <br/>
     Dva dni až zmárnil v horách s Farkaši —“
     <br/>
     „Ak len nie darmo. — Pravda, zveri dosť,
     <br/>
     sťa oviec je sŕn —“ „Parom ho tam vie!
     <br/>
     Tú jeho škrabňu ver’ už zašmarím
     <br/>
     raz do studne…“ „Dá druhú, lepšiu pán;
     <br/>
     tak chýrny jáger to aj zaslúži…“
     <br/>
     „Veď ale mešká čas i robotu!
     <br/>
     Toť, syn sa mohol neobkaličiť;
     <br/>
     že mraky hnali, kliesnil v náhlosti —“
     <br/>
     „Však predsa s pánmi povoľkať si môcť,
     <br/>
     si z jednej misy s nimi ujedať:
     <br/>
     to hónor…“ „Čo nám z toho?“ „Noženo…
     <br/>
     aš!“ zoháňal sa. „Či vás včely tie
     <br/>
     vše nepoštípu?“ „Neboj“ okríkol
     <br/>
     ho Juro. „Len ju nedur, odletí
     <br/>
     i sama —“ Práve v uhle záhradky
     <br/>
     pod strieškou viacej úľov stálo ich.
     <br/>
     A každý klát mal ľudskú podobu:
     <br/>
     ten bohatiera kéhos’, z kolčavy
     <br/>
     i s forgom kolpak, pozor orličí
     <br/>
     a metlistý fúz (vari Jánošík) —
     <br/>
     ten mnícha zas snáď, lebo v kutni jak
     <br/>
     bol zakuklený, sotva trčal mu
     <br/>
     nos, potuteľný škľab dlel v kútkoch úst;
     <br/>
     hneď na kraji, jak strážou, patrne
     <br/>
     si strmel husár: čákov pripätý,
     <br/>
     mentieku plecom, v zhyboch prez šable
     <br/>
     rukoväť — len mu podhnať paripu,
     <br/>
     by cez plot cvalnul; ďalej matróna
     <br/>
     kás’: sčesaný vlas pekne nahladko,
     <br/>
     ač pútec šíry, preds’ líc ružových
     <br/>
     i bucla — pri nej panna, dcéra snáď
     <br/>
     jej: rtíky drobné, k bozku stúlené,
     <br/>
     unylý pohľad, túžbou zrosený,
     <br/>
     čajs’ mladucha, bo s vencom na hlave…
     <br/>
     (Tak kumštár mlynár dolný strúhať znal:
     <br/>
     brat Klockov.) A kde ruky prez život
     <br/>
     zlúčené mali, tadiaľ otvorom
     <br/>
     bzik! včielky premávkou, i honili
     <br/>
     sa po kvetnici z kvietka na kvietok,
     <br/>
     a stretali sa, s bzukom uchodiac
     <br/>
     a vracajúc sa s vzácnou korisťou —
     <br/>
     „Ľaď!“ poukázal Gábor vdol, „nie to
     <br/>
     tam Zuzka? Žofka? — A kto ozaj ich
     <br/>
     to sprevádza?“ I Juro prehodil:
     <br/>
     „Akiste Farkaš mladý; otca var’
     <br/>
     zas zaneprázdniť —“ „On je!“ zasmiala
     <br/>
     sa matka; v kline ruky, uprela
     <br/>
     aj zrak. — „Hľa!“ Gábor chcel čos’ dotvrdiť,
     <br/>
     no premlčal; len vzbĺknul: vari že
     <br/>
     mu na um zišiel výčin trojičný —
     <br/>
     „Už idem,“ vrkol. „Ale pobudni…“
     <br/>
     zdržiaval Juro ho. „Nie, Jurko môj,
     <br/>
     som na prekážke. — Prídem druhý raz —“
     <br/>
     <br/>
     Bol vskutku Aladár, v šat lovecký
     <br/>
     odený strojne, v pravej s korbáčkom.
     <br/>
     Tým šmižkajúc si, stálou rozpravou,
     <br/>
     do smiechu zrejme, bavil dievčence.
     <br/>
     Jak ale zblížili sa: „Zuzanka,“
     <br/>
     preriekol hlasom zvučným, rozmarným,
     <br/>
     „ej, krásne máte kvietky v záhradke!
     <br/>
     Čo, kebych prosil aspoň o jeden? —“
     <br/>
     I zapýrená, ledva hlesnuvšia,
     <br/>
     že ,vďačne’, zbehla kvetným ku hriadkam —
     <br/>
     „Jaj,“ strnula, „už niet tu klinčekov;
     <br/>
     len rezedka, i muškát, ostrôžka…
     <br/>
     A mesačná len v pukoch ružička —“
     <br/>
     „Čokoľvek,“ usmial sa, „vždy prijmem rad —“
     <br/>
     <br/>
     *
     <br/>
     <br/>
     „…A kde ’jdeš?“ „Nižej —“ „Ale s nami poď…“
     <br/>
     „Nie —“ „Slúchni! Dávnos’ nebol na krúpach…“
     <br/>
     „Len si ich trite…“ taký rozhovor
     <br/>
     čuť bolo v jeden večer zimušný
     <br/>
     na ceste, blízko domku onoho,
     <br/>
     vpadlého starobou, kam zemianske
     <br/>
     dievčiny schádzali sa na priadky
     <br/>
     (ku vdove Lackovej). Kol na nebi
     <br/>
     hviezd splývavý jas. Temne nad hlavou
     <br/>
     plul plný mesiac, ľahkým závojom
     <br/>
     vše priclonený unikavej hmly,
     <br/>
     a v jeho svetle skvitlé osuhľou
     <br/>
     sa stromy skveli, sťaby z krištáľu.
     <br/>
     Mrazilo silne; pod nohami až
     <br/>
     sneh vržďal —
     <br/>
     Ten, čo bol sa odlúčil
     <br/>
     od súdruhov tak svojich bezmála
     <br/>
     a leda fľochnúc k domku, z jehožto
     <br/>
     oblôčkov kýval mihotavý žiar,
     <br/>
     dol’ dedinou hnal krokom chrupiacim:
     <br/>
     bol Gábor.
     <br/>
     Včude vôkol svietili,
     <br/>
     ač hlásnik len že prešiel s deviatou.
     <br/>
     Však nemožno aj, aby tam, kde tmel
     <br/>
     sa oblok, vo snách boli dleli už;
     <br/>
     tak bude: ženské sem-tam po priadkach
     <br/>
     šúľajú pilne nite; mužskí zas,
     <br/>
     jak trávievajú v zime večery,
     <br/>
     čo usadlejší najskôr v susedstve,
     <br/>
     u kmotra, švagra… budú posiedkou,
     <br/>
     tam pofajkať si, potrkotať kus,
     <br/>
     kým iní, totí neviazanejší,
     <br/>
     istotne známy dusia mariáš
     <br/>
     i lomozia, či zrovna bújajú
     <br/>
     (môž, kúpa, sprava… či len obyčaj)
     <br/>
     po krčmách —
     <br/>
     <br/>
     Stúpal rázne, krátky tieň
     <br/>
     ho obskakoval, tlmiac srieňu blysk,
     <br/>
     jak okľukami fáral: pred jedným
     <br/>
     až domkom zastal sprudka, akoby
     <br/>
     bol zarazil sa (vedľa Habáňov
     <br/>
     ,u studne’). Z okien šprihal ohňa svit
     <br/>
     i lesinou si tančili záhradky,
     <br/>
     na chraniač brnkol stadiaľ omrzlý,
     <br/>
     ním zjagotal, až konca dosiahnuc,
     <br/>
     uskočil kamsi v svetlo mesačné.
     <br/>
     Lež ani nie to bolo, mládenca
     <br/>
     čo pribavilo schvíľu; skorej, že
     <br/>
     naslúchal, z izby jak znel spevot, vraj:
     <br/>
     ,…Bielená košieľka:
     <br/>
     šila ju milenka,
     <br/>
     šila ju prez týždeň,
     <br/>
     plakala každý deň —’
     <br/>
     (I znel, čo viac, tak tklivo, trúchlivo:
     <br/>
     snáď spomenutím tých, čo mladistvý
     <br/>
     svoj život nechali toť na vojne.)
     <br/>
     Tam zasa dievky zdola priadali
     <br/>
     rok po rok, zdávna vrstva za vrstvou,
     <br/>
     i matky iste priadok terajších.
     <br/>
     Len umĺkli však, Gábor schytil sa
     <br/>
     a dnuka vpálil. Vzbĺkol ohníček
     <br/>
     v kozúbku jasno, vari vznietený
     <br/>
     vtom kroz niektorú suchou kolčinou,
     <br/>
     spukotal, ziskril; vôkol na kužľoch
     <br/>
     sa slučky schveli z pestrých galúnov;
     <br/>
     môž, každá z priadok kohos’ čakala,
     <br/>
     i trhlo nimi: hádam prichodí
     <br/>
     on… „Dobrý večer,“ riekol. „Snujete,
     <br/>
     ej, usilovne? Ani pavúci —“
     <br/>
     „I ďakujeme,“ Marka od Blažkov
     <br/>
     mu odvetila, „nuž toť, musíme —
     <br/>
     aak nech sa páči sadnúť…“ „Aby ste
     <br/>
     driemali lepšie, ašak?“ „Ľaľaď ho:
     <br/>
     prú chvála, a už…“ „Nič to, dievčatá,“
     <br/>
     sa zasmial. „Predsa nemôžte vždy priasť
     <br/>
     sťa kolovrátky, priadky zakliate;
     <br/>
     kto by vás nútil?…“ „Ale odmusí
     <br/>
     ten iba, kto nás príde zabaviť,
     <br/>
     šuhajík švárny — nie hen z Kapušian,
     <br/>
     ten kýsi z grísy ak… tak!“ odsekla
     <br/>
     dievčina, blízko kochu sediaca
     <br/>
     vo tôni (mrdkala snáď pačesy
     <br/>
     či klky tam). Kol chichot tlmený, tým viac, že
     <br/>
     „Už zas trepeš…“ z prípecka
     <br/>
     ju pozahriakla stará Habáňka.
     <br/>
     „Tak? Dobre!“ sadnul k Zuzke Klockovie,
     <br/>
     odtisnúc sestru jej. „Nuž bavme sa…“
     <br/>
     Tá, rozpačitá, kryla za kúdeľ
     <br/>
     si tvár, čo na to riecť mu, neveriac.
     <br/>
     On však poza kúdeľ, akoby
     <br/>
     v hre o kukučku, zrakom stíhal ju,
     <br/>
     a postihnúc i žmurknúc šelmovsky:
     <br/>
     „Praď,“ duril, „Zuzka… šúľni skoro! Vŕŕ…
     <br/>
     Či odmeniť ťa? Tak sem vreteno,
     <br/>
     sem! Na moj’ hriešnu, tak ho zašúľnem,
     <br/>
     že vrňať-brňať bude do rána!…
     <br/>
     Nuž a vy (k ostatným), čo stíchli ste?
     <br/>
     Čo nespievate, štebocete, há?
     <br/>
     Veď stará mať — šak veru nebráni?…“
     <br/>
     Však úsmech iba v obličajoch kol,
     <br/>
     osvecovaných žiarou kozúbka,
     <br/>
     mlk ďalej; len rúk hmyr a vretien bzuk.
     <br/>
     „Že anjel letí? Ba hej! Čertík skôr…
     <br/>
     Nuž, idem —“ Vstal aj. „Vidím, kazím vám
     <br/>
     len vôličku, tú zlatú, jarabú,
     <br/>
     len prekážam…“ i zapäv halienku,
     <br/>
     von vrzol. Vedeli však, čo s tým chcel:
     <br/>
     a Zuzkin kužeľ už bol v pitvore.
     <br/>
     I sama pošla za ním, zhanbená —
     <br/>
     „Len ktorý zdolie?…“ vrkla ktorás’ hneď.
     <br/>
     „Veruže Gábor nikdy!“ Zuzkina
     <br/>
     tak zdurne sestra, ručník zháňajúc:
     <br/>
     pre Zuzku iste. „Nuž, var’ dáky pán?
     <br/>
     čo, Žoša…?“ „A čo koho do toho? —“
     <br/>
     „Pst,“ viac ich na to. „Radšej zanôťme…“
     <br/>
     „To, moja. Lenže akú, keď sme ich
     <br/>
     už prespievali celý spevník? Hľa,
     <br/>
     i chripím už…“ (Tak prvá speváčka,
     <br/>
     priam u kozuba; prikladala naň
     <br/>
     dnes sporiadky: kmit jeho liskotal
     <br/>
     sa na vlasoch jej hladkých, počerných —)
     <br/>
     „No, veru (jej tá tam), strach! Za núdza!
     <br/>
     Len by sme iného tak mali dosť,
     <br/>
     čo pesničiek! To rastie v národe
     <br/>
     sťa tráva za humny, sťa jelšina
     <br/>
     u potoka. — Mne aspoň hemžia sa
     <br/>
     na mysli, ani… Ak chceš: vymyslím
     <br/>
     i sama jednu, zvláštnu…“ „Počujme!“
     <br/>
     vykríkli dievky. „Nejdem, bojsa by
     <br/>
     vás… puklo, stará totka hen by tiež…
     <br/>
     Však takú, čo sa lepšie hodí sem —
     <br/>
     no, ťahaj, sestra, ju — ver’ na slinku
     <br/>
     ti potom dám —“ „Z tých kyslých plánčat var’?“
     <br/>
     „Oj, sladkú sušienku: vieš, v štepnici
     <br/>
     z tej u brezy… Máš! Bodaj — z umu mi…
     <br/>
     Ba tu je!“ Zdudala. I spievali:
     <br/>
     ,Išlo dievča po vodu
     <br/>
     cez zelenú záhradu
     <br/>
     Prišiel pán:
     <br/>
     zabil džbán,
     <br/>
     aha, mhm, zabil džbán…’
     <br/>
     Kým ale takto nôtil dievok kruh
     <br/>
     o džbáne rozbitom — jak želelo
     <br/>
     dievčatko za ním… pán zas náhradou
     <br/>
     jak dával dukát, záprah, kaštieľ mu,
     <br/>
     však márne: žiadnym neodškodnil ho,
     <br/>
     len keď mu vlastné srdce obecal —
     <br/>
     za ten čas Gábor meškal pod stenou
     <br/>
     so Zuzkou družne, tíško dvoriac jej;
     <br/>
     len mesiačik čo slúžil svedkom im,
     <br/>
     na ciagľoch hrajúc-plajúc ústrešia.
     <br/>
     Jak zhovárali tam sa: jeho zvlášť
     <br/>
     otázka jedna v jazyk svrbela;
     <br/>
     i už stál na tom, že ju upraví
     <br/>
     ku deve, spýta sa jej úprimne,
     <br/>
     od srdca… ale vtom štrng hrkolcov!
     <br/>
     Cval paríp zdupkal cesty zákľučím — —
     <br/>
     Sprež panská, len tak kone fŕkali;
     <br/>
     korbica ni sen mihla povedľa,
     <br/>
     pár ľahký závoj zvíriac vo vzduchu.
     <br/>
     Ta uprel zrak a Zuzka zosŕkla —
     <br/>
     „Len kto to, nevieš?“ riekol. „Sedeli
     <br/>
     dva nazad; jeden zrejme vyhnul sa,
     <br/>
     sem do oblokov kukal. — Mne sa zdá:
     <br/>
     var’ Farkaš…“ „Najskôr, otca priviezol —“
     <br/>
     „Zas poľovačka? — Mnoho chodí k vám
     <br/>
     a…“ nedokončil; dojem na tvári
     <br/>
     jej skúmal mlčky. Ona pozorom
     <br/>
     však v lunojasnej blúdiac diaľke kdes’,
     <br/>
     prestupovala z nohy na nohu
     <br/>
     ni húska, odev pritiahala — môž’,
     <br/>
     premrzla, a či netrpezlivosť? —
     <br/>
     To zbadav: „Zima ti?“ sa opýtal,
     <br/>
     bys’ neprechladla bojsa…“ Ale ,ah’
     <br/>
     ledaže slabé hlesla. — „Tak choď dnu,
     <br/>
     iď, Zuzka,“ dodal tupo. „Dobrú noc —“
     <br/>
     a rukou zajmúc ciagľov celý šiar,
     <br/>
     že s druzgom-trkom na zem kyckali,
     <br/>
     odtiahol.
     <br/>
     Hore cestou zamieril,
     <br/>
     zhuchkajúc. Silným kráčal rozmachom.
     <br/>
     Však krátko. Lebo táže sánka: huš!
     <br/>
     vtom podľa neho; za ňou vrátil sa.
     <br/>
     A dobre hádal: práve zastala
     <br/>
     pred chalupou, kde priadky. — Zostúpil
     <br/>
     ktos’ hupkom i priam zmizol vo dvorci,
     <br/>
     a kočiš pohol síc’, no zľahka len,
     <br/>
     čajs’ kone zatiaľ baviť prevádzkou…
     <br/>
     Nevošiel Gábor dnuka, ale hneď
     <br/>
     za studňou, sňav jaks’ v spechu dverčiatka,
     <br/>
     od záhradôčky šupol. Odúchnul
     <br/>
     na okne špárku si, i sčupený
     <br/>
     po izbe držal priezor. — Aladár
     <br/>
     bol, poznal ho: mal oblek sedliacky
     <br/>
     na sebe: belásky ni sneh, i čos’
     <br/>
     sťa opaštek by s praciek blyskotom,
     <br/>
     halienku plecom, ktorej krielcom kvet
     <br/>
     až horel vo svetle. — Stál stred izby,
     <br/>
     pred Zuzkou zrovna, hlavu schýlenú,
     <br/>
     a pravej prstami, z nejž zvíňal sa
     <br/>
     košieľky rukáv beloskvúci, fúz
     <br/>
     si prihládzajúc, s ňou sa zhováral,
     <br/>
     žiar tvárou. — Ona, ruky na kline
     <br/>
     s vretienkom, pilne naslúchala mu;
     <br/>
     ostatné tíško nite točili,
     <br/>
     len sestra jak by rástla hrdosťou…
     <br/>
     I Gábor, trebárs zdal sa nevrlým,
     <br/>
     bo vše sa zrušal, trknúc do steny,
     <br/>
     bol iste by i ďalej sliedil tak;
     <br/>
     no ženské prikvitli vtom ,pod oblok’:
     <br/>
     i limec vztiahnuc, umkol —
     <br/>
     Pozvoľne
     <br/>
     si vykračoval, zrejme v myšlienkach;
     <br/>
     kul snáď čosi —
     <br/>
     Stretol ,spravené’
     <br/>
     (maškary): Turka s hrozným turbanom,
     <br/>
     v kaftane ligotnom; mu u boku
     <br/>
     aj Fatimu kús’ v hustom závoji;
     <br/>
     ozrutné babsko zápäť, s životom
     <br/>
     ohromným, blízkym sťaby pôrodu.
     <br/>
     Za nimi ženštín tiahla hromada,
     <br/>
     zababušených; kŕdeľ detísk tiež,
     <br/>
     čo po návšteve zakuklencov toť
     <br/>
     zhabali odev-obuv po starších
     <br/>
     i z chalúp vyhŕkli, ich sprevádzať,
     <br/>
     i odŕhajúc, v piastky dúchajúc,
     <br/>
     s povykom tlačili sa popri nich,
     <br/>
     hneď zas sa sklbčili i ruvali
     <br/>
     po snehu družďavom… A náčelník
     <br/>
     ten na Gábora zjakal štekavo:
     <br/>
     stáť rozkázal mu, spoza opaska
     <br/>
     utrčiac handžár (piestik nebodaj);
     <br/>
     Fatima v náručie ho vábila,
     <br/>
     mu bozky hádžuc, s vzdychom pokážuc
     <br/>
     i na mesiačik; ,ech-ech’ stenajúc,
     <br/>
     ku nemu valila sa babizňa,
     <br/>
     ba celý sprievod naňho útokom
     <br/>
     dorážať počal v hlučnom rozruchu:
     <br/>
     no Gábor klinom sformovaným z rúk
     <br/>
     už vrazil do hŕby, raz rozovrel
     <br/>
     ramená sťaby v rieke plávnutím
     <br/>
     i nával rozdeliv, tou prietržou
     <br/>
     brnk! prešmykol sa, i bol z klepca von!
     <br/>
     Sa zrehtal obďaleč: „Keď odvaha
     <br/>
     vám toľká s chlapom sily pomerať:
     <br/>
     tu príučnô vám — pozbierajte sa…
     <br/>
     cha-cha-cha…“ Lebo vskutku, z oboch strán
     <br/>
     nejedno skydlo. Baba tehotná
     <br/>
     zjachtala: „Bodajs’!… Babi-hlavnicu…
     <br/>
     Ten kolodej…“ A odalisku si
     <br/>
     zodvíhajúci beg sa zahrozil:
     <br/>
     „No, počkaj, šelma! Prídeš medzi nás…“
     <br/>
     „A na ,ostatky’ každá dá ti kôš…“
     <br/>
     hlas spravel. (Bol ten Evky Petrovie.)
     <br/>
     I bral sa ďalej —
     <br/>
     Len že došiel však
     <br/>
     pred krčmu, občul, jak sa skrbalil
     <br/>
     ktos’ dolu schodmi, stadiaľ idúcky.
     <br/>
     Za pádom zmrmlal, zaklial najskorej.
     <br/>
     Aj zrepetil sa jaksi, o stenu
     <br/>
     sa podpierajúc, v závej hupol, i
     <br/>
     ňou tackavo sa brodiac, konečne
     <br/>
     zo tône vyšiel. Bol chlap. Rukami
     <br/>
     sšermoval zrazu, škrekom zanôtil:
     <br/>
     ,Pásol by ja kozy,
     <br/>
     ale mňa to mrzí…’
     <br/>
     V ňom Gábor poznal — otca. Zmrznul až;
     <br/>
     nevedel, čo má: dať sa znať, či ísť?
     <br/>
     No aimún, ako práve vytiahol
     <br/>
     to ,mrzí’ i ,hop!…’, chcel var’ poskočiť,
     <br/>
     vtom bác! zas: možno, vykĺznutím aj,
     <br/>
     sa ustrel koľký dlhý kraj cesty,
     <br/>
     a čoviac, hlavou zaryl do jarku,
     <br/>
     že zrovna skrepčal, zdruzgal v povetrí,
     <br/>
     vo snehu trepal sa i čeperil,
     <br/>
     spľul, zbrblal zádrhom jak. — Skočil syn
     <br/>
     na pomoc. „Tato, tato, hore sa…“
     <br/>
     potichy zvolal, otca ťahajúc,
     <br/>
     až postavil ho s tiažou na nohy,
     <br/>
     oprášil, temä pokryl čapicou.
     <br/>
     „I krvácate, lalaď. — Kdesi ste
     <br/>
     sa tlkli…“ dlaňou ošuchol mu slych.
     <br/>
     „Keď ona žerie — i ja — i ja — i…“
     <br/>
     ziíkal aimún. „Budeme sa mať,
     <br/>
     huj! znamenite — Ale — ber ju čert!…
     <br/>
     ,Že každá kozička…’ A kto si ty?“
     <br/>
     „Či nepoznáte ma? No — poďte, hej,
     <br/>
     pomaly domov…“ „Pôjdem, ale sám,
     <br/>
     sám! Sto striel… S tebou netúlavam sa —
     <br/>
     Neovoniavam — ošmrd…“ „Nedbám, len
     <br/>
     stúpajte —“ „Ja dbám!“ Ruky rozhodil:
     <br/>
     „Choď… Psia mať…“ „Poďte tíško, poďte…“
     <br/>
     „Choď!…“
     <br/>
     <br/>
     *
     <br/>
     <br/>
     A o pomere Zuzky s panákom
     <br/>
     už predtým skrsli chýry v dedine.
     <br/>
     Z úst do úst to šlo s všakou obmenou,
     <br/>
     s prídavky priazne, zloby, závisti:
     <br/>
     nu, írečitá babská praktika,
     <br/>
     jejž počiatku i stokov, dosahu,
     <br/>
     jak u mokrade, nevystihne nik —
     <br/>
     Vraj: poľovačka zrok len! Alebo
     <br/>
     i ona: srnka predsa… potrafiť
     <br/>
     ak môž’ ju, dobrú chuť. — Vraj, cipkať sa
     <br/>
     obidvom dievkam ľahko, z kešienky
     <br/>
     keď Farkaš posýpa… Ver’ mrzká vec! —
     <br/>
     No, brať ju bude vraj! — To, na Vida!
     <br/>
     Keď voda nahor pouteká, keď
     <br/>
     na tŕňoch v stráni bude hrozno, kde
     <br/>
     toť zapadá, tam vzíde slnce, keď…
     <br/>
     uverí. Pán by takú doviedol
     <br/>
     si do svetlíc?… Ba! Znáte, kmotrička,
     <br/>
     ich obyčaj: smiech v tvári, v srdci hriech…
     <br/>
     a potom mužom hajdúch, komorník —
     <br/>
     — Hja, zázraky sa vždycky stávajú…
     <br/>
     <br/>
     *
     <br/>
     <br/>
     Mladý pán sa díva oknom do trávnika —
     <br/>
     ,Čo tam vidíš, syn môj?’ pýta sa ho mati.
     <br/>
     „Krásny, matko, kvietok! Ako zora vzniká;
     <br/>
     a keď rozvije sa, slnka blesk on zlatý…“
     <br/>
     <br/>
     ,Synak, takých krások dosť u cesty všade —
     <br/>
     Iný ja pre teba viem kvet, rodom spolný:
     <br/>
     vzrástol, skvostne kvitne šírom na ohrade…’
     <br/>
     „Nechcem cintľavý kvet; len chcem kvet ten poľný…“
     <br/>
     <br/>
     ,Synku, poblúdil si…’ „Pravú našiel cestu.“
     <br/>
     ,Krv ti zvrela mladá…’ „Ľúbosť to v rozvinu…“
     <br/>
     ,A tú mi chceš priviesť — hrúza! — za nevestu?’
     <br/>
     „Ak nie tú, tak matko: nikdy žiadnu inú! —“
     <br/>
     <br/>
     ,Preboha! — Je sprostá, z biedy brložiska…’
     <br/>
     „Srdce má nad zlato! V duši kryštál viery…“
     <br/>
     ,Svet si pôjdeš obzrieť…’ „Zostane mi blízka —“
     <br/>
     ,Zabudneš ju; musíš…!’ „Možno: na cmiteri.“
     <br/>
     <br/>
     ,Na cmiteri: čo to, ako?’ zmrzla ľakom,
     <br/>
     zvrávorala — ,Čo ti hlavou preletelo?’
     <br/>
     Syn sa trpko usmial, patriac za oblakom:
     <br/>
     „Len preletieť môž’ …jak vyviedol brat Belo —“
     <br/>
     <br/>
     K manželovi behla. ,Och-jaj! Zabráň pádu…
     <br/>
     Otcom vystúp! Ináč náš kmeň, rod sa zvrhne —
     <br/>
     Márne pokazujem panskú na záhradu:
     <br/>
     poľný len chce kvet…’ On: „Hlavaj! — Nech si strhne —“
     <br/>
     U Klockov iste hodne tlelo to
     <br/>
     očakávaním, túžbou, žiadosťou;
     <br/>
     no pod pokrývkou.
     <br/>
     Neraz z domácich
     <br/>
     ten-onen rád by sa bol pochlúbil
     <br/>
     — tak ho to v hrdle pieklo, klalo v bok —
     <br/>
     i odkryl ľuďom zvláštne tajomstvo:
     <br/>
     Aladárovu známosť so Zuzkou;
     <br/>
     jak on, pán, vážne zalieča sa jej,
     <br/>
     čím diaľ, tým tuhšou láskou rozžatý,
     <br/>
     ju vyznačuje sťaby princeznú,
     <br/>
     jej korí sa, ju sľubmi zahŕňa,
     <br/>
     i keď ich splní: Zuzke odrazu
     <br/>
     jak mimoriadne šťastie zasvitne,
     <br/>
     ni slnko spoza chmár — veď prečarí
     <br/>
     sťa v rozprávke sa, kúzlom akýmsi,
     <br/>
     na paniu, člena slávnej rodiny —
     <br/>
     I oni takoj v cene podskočia:
     <br/>
     svet celý na nich nechá pozor svoj,
     <br/>
     len pohltiť ich! Ale nezhltí,
     <br/>
     bo vtedy už k nim hodne vysoko
     <br/>
     by musel: nemá takej rebriny…
     <br/>
     Lež zavše skoro zvládla obava
     <br/>
     u neho, takto umysleného,
     <br/>
     kýs’ ostych, ktorý ústa primkol mu,
     <br/>
     než stačil by bol rúšku nadvihnúť —
     <br/>
     Ak preds’ len všetko to je bublinou,
     <br/>
     čo v chvíľke tejto skvie sa, ligoce,
     <br/>
     v nasledujúcej zhasne na veky:
     <br/>
     čo potom? Hanba, posmech bez konca;
     <br/>
     kde do hory sa utiecť, pod zem vliezť…
     <br/>
     I plameň, z krbu už-už vyšľahlý,
     <br/>
     zas — ohrebli ho — ľahol pod popol,
     <br/>
     tam žral sa, ďalej dusil —
     <br/>
     Ani len
     <br/>
     hen Jurákovej, ktorá bola preds’
     <br/>
     Klockovej sestra vlastná: ani tej
     <br/>
     nezdôverili sa, keď prišla raz —
     <br/>
     bo čula reči, ba i pomluvu,
     <br/>
     potvárku špatnú — celá zhrozená
     <br/>
     sa o to schválne k sestre dozvedať.
     <br/>
     „Veď toto slýcham, Zuza! —“ vyjakla,
     <br/>
     sa na štít oprúc — — „Tvoja staršia sa
     <br/>
     vraj s pánom zvlekla!…“ „Never, Žofia,“
     <br/>
     Klocková na to rázne, prikrútiac
     <br/>
     na krosnách návoj. „Never klebetám,“
     <br/>
     zopakovala, vzozrúc na sestru
     <br/>
     s úsmeškom. „Tebe ide do smiechu?“
     <br/>
     tá v podivení. Oná avšak priam:
     <br/>
     „Nuž, mám sa hádam o zem hádzať? Mám
     <br/>
     s jazyčnicami oškliviť sa?… Svet
     <br/>
     bol mrcha, mrcha je i bude vždy! —
     <br/>
     Keď zomele mlyn, i hurt prestane —“
     <br/>
     „Nie: klepať bude čo i naprázdno.
     <br/>
     A bez vetra, vieš, byľka…“ „Verže viem.
     <br/>
     Však viem i, odkiaľ fučí. — Závisť: to
     <br/>
     ten bachroš, mech…“ „Skôr pýcha nadúva —
     <br/>
     Veď toľko vláči sa k vám…“ „A či mu
     <br/>
     ja zbrániť môžem? Pána znevážim,
     <br/>
     sťa parobkovi pričapím mu var’
     <br/>
     pred nosom? Povedz… Ty tak? Neverím —
     <br/>
     Dosť hundrala som: s poľovačkami
     <br/>
     čo všetko Jano zanedbáva si,
     <br/>
     i na zdraví že môž’ si uškodiť —
     <br/>
     neosožilo: ani hnev, ni rev…
     <br/>
     Nuž, pre mňa, nech tam — Viac už nedudrem —“
     <br/>
     „A kde je švagrík?“ „Paromže ho zná!
     <br/>
     Kdes’ za hlucháňmi lozia v Minčole —“
     <br/>
     „A dievčatá?“ „Tie zbehli do mesta.“
     <br/>
     „Kupovať, ašak? — Blízko Veľká noc —
     <br/>
     Ej, moc tých parád, Zuza…“ „Máme zač,
     <br/>
     Žofika, máme! — Jano zarobí,
     <br/>
     veď zaslúži aj toľkým honením —
     <br/>
     nejeden dukát…“ „Nože, pozor daj…“
     <br/>
     jej pohrozila, vstanúc. „Podbehneš —
     <br/>
     Toť, Diežkulina ako obišla…“
     <br/>
     „Nestar sa,“ chvatla bidlá, prisekla.
     <br/>
     I tkala zatým, len tak trnul stav,
     <br/>
     čln pstruhom mihal, húdli podnože,
     <br/>
     tvár celú v blku. Ale počali
     <br/>
     sa nite jej skúbsť zrazu, z nitelníc
     <br/>
     vše ledva vyhrebla ju — „Bodaj ťa…
     <br/>
     Ký beťah? Urek dáky?…“ Batôžkom
     <br/>
     si šatky drmla. „Pliaga… kdeže si,
     <br/>
     i s pliagou. — Aha, tu si…“ lapla niť,
     <br/>
     odžuvla, chvatne stokla cez brdo
     <br/>
     i nadviazala. — „Ale žičím im:
     <br/>
     nech rozpučí ich všetkých od jedu!
     <br/>
     Na kolomaž bár, nech…“ sa schechtala.
     <br/>
     „Nech!…“ bacia bidlami —
     <br/>
     A dievčence:
     <br/>
     tiež ani samým sesterniciam by
     <br/>
     neboli priznali sa úprimne,
     <br/>
     čo sa to u nich kutí. — Koľko ráz
     <br/>
     len koľvek, najmä v časoch posledných,
     <br/>
     a všehdy rovno vyobliekané
     <br/>
     (— i vskutku: hodváb len tak šuchotal
     <br/>
     si na nich, hrali stužky poletom:
     <br/>
     šperk blýskal z ušiek, hrdlom — u staršej
     <br/>
     i prstienkov skvost…), kedykoľvek sa
     <br/>
     tak ukázali na svet: Zuzka vždy,
     <br/>
     na líci zápyr, sťaby splašená
     <br/>
     sa zdala — mžikotal jej svitný zrak,
     <br/>
     jak pred šľahom by biča zľakaný —
     <br/>
     vlas plavý spružnel, zvlála záponka,
     <br/>
     len krielcami hnúť, vzniesť sa holúbkou,
     <br/>
     tak diváctvu ujsť. — Kdežto Žofka, tá
     <br/>
     sťa regrút stúpala si popri nej,
     <br/>
     až vrzalo to, pery oduté,
     <br/>
     vzpriamená príkro; bielym ručníčkom
     <br/>
     (vyšitým pekne) pohadzovala
     <br/>
     si v chôdzi, stranou fľochla zmrašteno
     <br/>
     vše, výzyvom jak, v borbu s kýmkoľvek,
     <br/>
     či zahrozením: Netýkaj sa nás — —
     <br/>
     I preto var’, by vyhli výzvedom,
     <br/>
     otázkam všakým, dotieravému
     <br/>
     podchytávaniu, snáď i narážkam,
     <br/>
     začali vposled uťahovať sa,
     <br/>
     od spoločnosti bočiť — samotné
     <br/>
     si vychádzali: pestrých vážok pár
     <br/>
     jak ponad vodu v leta sálaní,
     <br/>
     sa slniac, pávmi vodiac, dvoriac si…
     <br/>
     A to druž pohlo. Zvlášte mládencov.
     <br/>
     A menovite totých zhora: — Ľaď,
     <br/>
     vraj, aká pýcha lačná, nadutosť,
     <br/>
     ba neprístupnosť zrovna… ani by
     <br/>
     ti u dám dákych! — Miesto, aby ich
     <br/>
     tešilo, keď sa o ne otre kto,
     <br/>
     sotva ti škrknú slovce, zmrdajú
     <br/>
     sťa ryby chvosty — mrnky, potvory…
     <br/>
     Sšomrali zavše, nech tak zočili
     <br/>
     ich hrdopýšiť sa, či vedľa nich
     <br/>
     keď devy prešli. Dali priechod aj,
     <br/>
     kde a jak mohli, svojej nevoli
     <br/>
     kýms’ fígľom, výčinom.
     <br/>
     Tak Juro, brat,
     <br/>
     nedávno obstál.
     <br/>
     V jednu nedeľu
     <br/>
     popoludní, priam z jari, ledvaže
     <br/>
     obsychlo, trávky prvé cíperkom
     <br/>
     sa vykľúvali, na Záhrady hor’
     <br/>
     sa vyrojila chasa dedinská
     <br/>
     v rozpuste hlučnom, s krikom, jasaním:
     <br/>
     po nadpradenej piesni škovránkov,
     <br/>
     po jarkov rozviazanom blábole,
     <br/>
     výkuku prvých krások briežkami,
     <br/>
     po vetierkov kol strečkoch laškovných,
     <br/>
     po múšat zbrnkaní jak zbývalo
     <br/>
     by bolo ešte jaro pozdraviť
     <br/>
     i toť ich šantom, plesom, rozkošou.
     <br/>
     Ich občul, zbadal Juro, po sádku
     <br/>
     sa sem-tam plantajúc. I príkradom
     <br/>
     podišiel takoj — pripojil sa k nim.
     <br/>
     O ,longu métu’ zhodli sa hrať; aj
     <br/>
     na tábory sa podelili hneď.
     <br/>
     „Tu máte pílus,“ Karol vykríkol,
     <br/>
     „netakší! Vidzte…“ popod nohu ho
     <br/>
     vozvysok mrštil, lapnul. Zvidel sa
     <br/>
     napospol — (atyri riadil cez zimu
     <br/>
     sivone, česal, až sa zlienili
     <br/>
     ni lasice: nuž hŕbu nazbieral
     <br/>
     z nich srsti. V teplej vode zgniavil ju
     <br/>
     do gule stuha, pekne mriežkavo
     <br/>
     i obsačkal: i bola ozajst z nej
     <br/>
     na podiv lopta.) Pristúpili k hre.
     <br/>
     I po vyrážke silnej vysoko
     <br/>
     sa lopta niesla ponad svieži luh,
     <br/>
     zažiariac v slnku sťaby povetroň,
     <br/>
     oblúkom malebným — ju chytali
     <br/>
     tí ,nižní’ opreteky: kustriac sa
     <br/>
     ňou, zlapanou, z tých pyšných, vyšných, čo
     <br/>
     od stanice sa zavše rozpŕchli
     <br/>
     a kľučkujúci métu obehnúc,
     <br/>
     ozlomkrk vracali sa niektorho
     <br/>
     kdekoľvek trafiť, ovšem ,buchtou’, že
     <br/>
     by neodtajil. Práve nastúpil
     <br/>
     jak vodca Jonáš, loptu zarážať,
     <br/>
     a Juro skočil podšmierať mu ju.
     <br/>
     „Aleže, čuješ, rúče podhadzuj,“
     <br/>
     nakladal onen. „…,Kampa-svieca’… vieš?“
     <br/>
     „Na rozkaz, čida —“ Juro s rehotom,
     <br/>
     a šiky-miky stváral. Nakoniec
     <br/>
     ju podhodil: a Jonáš drúčikom
     <br/>
     aj rypnul v ňu, však už či nechtiačky
     <br/>
     či naschvál, vtom i Jura začiahol.
     <br/>
     „Joj!…“ zjojdal tento, cmuľknúc hánku si,
     <br/>
     „ty trubač! — Takô ti priam vysolím…“
     <br/>
     i zahnal sa. „Čo?“ Jonáš postavil
     <br/>
     sa v odpor, zbledlý. „Chceš tým drúkom viac?
     <br/>
     Hneď zgegneš… čo si hľadal, máš i drž…
     <br/>
     Teľacník! Mrmaj! — Kto ťa volal sem?
     <br/>
     čo medzi nás sa štúraš? Keď si pán,
     <br/>
     keď Farkaš kamarát ti — švagor a
     <br/>
     či ký hriech: pakuj! S ním sa voď a hoň;
     <br/>
     di, sedlaj trlicu —“ „Kuš! lecikto…“
     <br/>
     zareval Juro. I sa zrazia ver’,
     <br/>
     nech Gábor nepriskočí, ktorý, hru
     <br/>
     sledujúc, sedel na prievore. „Hop!
     <br/>
     hô, chlapci! Rozum! — To by najkrajšie
     <br/>
     z hry do bitky… Ta, hrať choď, bratišku;
     <br/>
     a Jurko, nechaj ich, nech bzíkajú —
     <br/>
     Poď, sadni ku mne…“
     <br/>
     „Kážu — maminka,“
     <br/>
     vtom žugan Boldkov skuknul (pohrobok),
     <br/>
     priťupkav zadychčaný: o tráčku
     <br/>
     len jednom nohavičky obdraté,
     <br/>
     so štítkom puklým čiapku, z kapčekov
     <br/>
     von prsty — „A čo kážu, Lacuško?“
     <br/>
     ku nemu Pavol tíško, s úškľabkom.
     <br/>
     A chlapec smrknul: „Stoly prikrývať —“
     <br/>
     „Nepovedz — A čo bude? Hostina?“
     <br/>
     Podskočil chasník, až sa kapec mu
     <br/>
     dopoly vyzul, vyhnuv odiedzky
     <br/>
     si okraj k šiji: „Veru — olevrant…“
     <br/>
     „A všetci máme ísť?“ „Ná! — Gejzíček
     <br/>
     len, Poldík, Marek…“ (Všetko šarvanci
     <br/>
     po Boldkovi: čo s kŕdľom chlapcov prv
     <br/>
     kol močíl strkali sa, do žabích
     <br/>
     šturkali perín, žaby triafali,
     <br/>
     až zunujúc to, vzali hrať sa tiež
     <br/>
     o ,purgu’, šibeň preskakovať… vresk
     <br/>
     a lomoz tropiac pritom k ohluchu.)
     <br/>
     A Rudo, tiež syn Boldkov, najstarší,
     <br/>
     už na mieste chlap, cepáň vychudlý,
     <br/>
     chlpatých obŕv: „Hybaj, braček, k nám,
     <br/>
     poď…“ s prívetom tým zajal Gábora
     <br/>
     kol hrdla ramenom, i ťahal ho,
     <br/>
     bár protivil sa. — Sotva zišli kus,
     <br/>
     sa ozval chachot. „Len čím prikryjú?…“
     <br/>
     „Posteľnou plachtou ak —“ „Skôr na stôl čo,
     <br/>
     to hádka!…“ „Čír čajs’ s kosťa-osťami:
     <br/>
     a Rudo, skyckajúc si podbradník,
     <br/>
     ,pieratko’ — povie —“ „Ale Gábor — hosť!
     <br/>
     To znamenie —“ „Ťú! Ako na nebi?“
     <br/>
     „Ba — na povale ibák Boldovie:
     <br/>
     cŕk! škárami…“ „Hja, sestry: frajle dve…“
     <br/>
     „Len ktorú mu!? Tú doma, machyňu,
     <br/>
     s tým šľapom ťavím, a či zo Zámku
     <br/>
     hen roztomilú kňažnú?“ „Obe var’…“
     <br/>
     „No ciťte: iste závisť frfoce
     <br/>
     z vás. — Menej žlče, viacej žičovstva…“
     <br/>
     „Zdrav! Nech si má!“ vraz skríkli; smiali sa — —
     <br/>
     <br/>
     Len Jano, otec, zdal sa nevedieť
     <br/>
     o ničom. Vídal síce: Aladár
     <br/>
     že zabáva sa zhusta s dievčatmi,
     <br/>
     ich v práci pretrhuje, nakára
     <br/>
     zvlášť Žofku, škádli sa s ňou — kým on sám
     <br/>
     sa k poľovačke strojil, hotovil,
     <br/>
     druh opatrný. (Neraz zvolajúc
     <br/>
     na babu: Ešte toto, onô mi…
     <br/>
     A ona ani kaňa sliedila
     <br/>
     od kúta do kúta, ho vypraviť,
     <br/>
     jak načim — jedným uchom avšak vždy
     <br/>
     prítomná bola dcér tam zábavke:
     <br/>
     čo a jak Zuzka jemu odvráva?…
     <br/>
     I kukla vše ta, tloskla s záľubou —)
     <br/>
     No všetko to mu bežným, zvyčajným
     <br/>
     predišlo celkom, šumom vetierka:
     <br/>
     chvíľ márnych medzi ľuďmi roztrusom —
     <br/>
     On pán a mladoň — dievky naoko
     <br/>
     var’ trochu — snadný postret, pohovor:
     <br/>
     i keď mu ďaka, nechže trkocú
     <br/>
     si spolu. — Beztak reči daromné
     <br/>
     to: okrut návlak — dnes tak, zajtra vzpak —
     <br/>
     či ako hrušky, ktoré z konárov
     <br/>
     nad plotom vyhlých vo svet skyckajú.
     <br/>
     <br/>
     — Domáci tobôž pred ním mlčali;
     <br/>
     syn Juro, môž’, tiež zmýšľal ako on.
     <br/>
     A občania: len jemu jedine
     <br/>
     by za všetok svet ani zďaleka
     <br/>
     neboli ublížili. Ctili ho
     <br/>
     i vážili si. — Riadny hospodár
     <br/>
     bol, včelár k tomu chýrny (lovec že
     <br/>
     až náruživý, ani nespomenúc,
     <br/>
     bár vesť šla o ňom: všehdy jeho je,
     <br/>
     čo vzal raz na mušku); muž striezlivý
     <br/>
     i rozumný… Keď zastal kdekoľvek,
     <br/>
     ni jedľa vztýčiac sa, nos orličí,
     <br/>
     výrazné oko: hnedky upútal,
     <br/>
     zaujal človeka, bo rečúc čo,
     <br/>
     ,ba nech som kujon…’ dobrodušne aj
     <br/>
     doložiac v doklad, každé slovo mu
     <br/>
     z úst s váhou upadlo, i trefne vždy,
     <br/>
     jak zo strechy by kvapka v jamôčku.
     <br/>
     No nad to všetko viac čo značilo
     <br/>
     i vpravde dodalo mu vážnosti:
     <br/>
     slul felčím aj, znal radiť, spomáhať;
     <br/>
     tak ľuďom osožil, či pri statku,
     <br/>
     či keď ich samých mrcha nehoda
     <br/>
     pricvikla…
     <br/>
     Toť: i včera pribehlo
     <br/>
     od Ferda dievča, ani zdivelé
     <br/>
     (i šťastie, hneď že z rána, doma keď
     <br/>
     dlel ešte: majstroval čos’ na klátoch
     <br/>
     novučkých vnútri, vkladal… nové snáď
     <br/>
     pre roje). Dobre vráta neskydli,
     <br/>
     tak buchlo fortňou. „Poďte, ale hneď —“
     <br/>
     „Nuž, ale horí —?“ „Totka aimovie
     <br/>
     do vody spadla, dodrúzgala sa…“
     <br/>
     „Ah! Idem zaraz…“ Tedy Terezu
     <br/>
     to prikvačilo ten raz nešťastie
     <br/>
     čihavé. Inu — z onej zápače,
     <br/>
     kam zaliezala rada, vracajúc
     <br/>
     sa, bezpochyby naťahaná už:
     <br/>
     nie že by bola, ako prišla, tou
     <br/>
     i pratala sa ciestkou poza sad,
     <br/>
     lež — dozrúc najskôr, kúštik povyše
     <br/>
     že šaty prali práve Čižmárky —
     <br/>
     ku čomu, jak sa potom sčísťala,
     <br/>
     sám Lucifer jej, vraj, len posvietil —
     <br/>
     k tým zamierila, sťa stín vlečúc sa
     <br/>
     výslním — s nimi poklekotiť si
     <br/>
     čajs’, keďže zriedka slovo stratí s kým…
     <br/>
     I na skalnatý briežok potočný
     <br/>
     sa vyštverala jaksi, o topoľ
     <br/>
     aj nechty zapárnuc. — „Var’ nesiete
     <br/>
     nám frištik?“ zasmiala sa mladica,
     <br/>
     až zúbky zleskli sa jej, prehodiac
     <br/>
     vzad vrkoč počerný. „Veď od svitu,
     <br/>
     ej! hodný kus…“ „Ach,“ zdýmla oná vtom
     <br/>
     i polkla, hrdlom žily vychradlé,
     <br/>
     „dieťatko — veru iba sebe, ľaď,
     <br/>
     soličky trochu nesiem…“ bacla na
     <br/>
     uzlíček zo zásterky — „trebárs som
     <br/>
     zle spala, zle… (Čo sova zlupkala
     <br/>
     očami.) Sťaby bolo dávilo
     <br/>
     ma čosi, až strach!… No vy bohačky,
     <br/>
     vám rozkoš. — Ja, toť…“ ústa prekriviac,
     <br/>
     natrhlý skubla servianky cíp,
     <br/>
     „sťa žobráčka…“ „Len Pán Boh bohatec!“
     <br/>
     Čižmárka na to. I zas sťapkali
     <br/>
     nárazom piesty; voda ligotnou
     <br/>
     však prchla vlnou, odnášajúc pien
     <br/>
     hasnúcu perleť, skrslú pri splaku
     <br/>
     či z prešumenia prúdu kol nôh im.
     <br/>
     Oproti sochou tŕpla Tereza,
     <br/>
     sa pokniskujúc — až zas vyjakla:
     <br/>
     „A moc háb máte?…“ „Verže ich je dosť:
     <br/>
     od jari netu — krátko do Jána;
     <br/>
     nebolo kedy preprať naskrze —“
     <br/>
     „Ja za pol roka — pieram iba raz,
     <br/>
     raz —,“ posepla sa. „Gábor, ten vám má
     <br/>
     košieľky — krása; sťa kvet —“ Pokväcla
     <br/>
     jej hlava. „Na moj’ dušu — sťa kvet… Juj!
     <br/>
     Ten potok: závrat — Óvi… chytajte!“
     <br/>
     i rukami len voslep zhabkajúc,
     <br/>
     sa zavalila… Ledva vytiahli
     <br/>
     ju z vody ani šúpu — odvliekli.
     <br/>
     A Klocok prihnal. Sňal sa v pitvore
     <br/>
     so aimom. „Zle je?“ Ten: „Bár radšej by
     <br/>
     si obe čungy bola zlomila!
     <br/>
     Nadobre, aspoň…“ „Ja, cit, aimko, cit!
     <br/>
     Čo škodného sa komu prihodí,
     <br/>
     vždy dosť je na tom, vždy!“ a do izby
     <br/>
     spel ku pomoci — — I keď napravil
     <br/>
     Tereze ruku (v pleci vytkla ju),
     <br/>
     ju ošetril, kde skaličila sa:
     <br/>
     ač stenajúca rán tých bolesťou —
     <br/>
     kým obkladal jej čeľusť odretú —
     <br/>
     preds’ po skráni ho šuchla medzitým,
     <br/>
     i hlesla: „Pán boh zaplať, Janíčko,
     <br/>
     vám, pánboh, ach. — A u vás ako tam?
     <br/>
     aak zdraví všetci?“ „Chvalaž-bohu, hej,
     <br/>
     sťa buci! — Len tak nech i napotom,
     <br/>
     i nebude sa na čo sťažovať…“
     <br/>
     „Dievčatá hodné — Zuzku ver’ by ste,
     <br/>
     ach, za Gábora toť…“ Ten prudko vstal:
     <br/>
     „Joj, mama! Mlčte — “ „No, nič,“ Klocok mu,
     <br/>
     „viem, dobre mieni —“ „Veru,“ dodala.
     <br/>
     „Ak za Farkaša hádam drží sa,
     <br/>
     zle prejde: pán —“ „Nuž!?“ Klocok zdupnel až.
     <br/>
     „Vraj, známosť…“ „Čušte!“ zas ju pretrhol
     <br/>
     syn; doriekla však: „Vraví celý svet,
     <br/>
     ach, celý —“ Pošiel Klocok schmúrený,
     <br/>
     zaťaté päste —
     <br/>
     Doma vzal sa priam
     <br/>
     vec vyšetrovať. — Nato zrobil šturc,
     <br/>
     spor i súd náhly. Pušku schytil, vraj,
     <br/>
     aj v zlobe: i vraj, počnúc so starou,
     <br/>
     ich postrieľa tam všetky naskutku,
     <br/>
     nech zavčasu sa, jarabice jak,
     <br/>
     nerozlietajú s kviľom, povykom
     <br/>
     po stavoch, sadom, v stráni — záchranou…
     <br/>
     <br/>
     *
     <br/>
     <br/>
     To nad dedinou mračné skalisko,
     <br/>
     čo medvedicou jak by ozornou
     <br/>
     zaľahlo priekom, zakiaľ povyše
     <br/>
     zas druhé loptie si sťa ostrovid,
     <br/>
     strihajúc ušami — to skalisko,
     <br/>
     jak zhodí náhle habit pošmúrny,
     <br/>
     sa v skvostnom zjaví šate, v mentieke,
     <br/>
     keď prvé slnka lúče zbozkajú
     <br/>
     mu chladné čelo! Jeho obličaj
     <br/>
     jak splna zjasá! Vekov vrásky ním,
     <br/>
     zvetralé šrámy, jazvy nehôd zlých,
     <br/>
     hlod časo-zuba, hromo-klina vráž:
     <br/>
     hneď všetko zaleje sa milotou,
     <br/>
     že sťaby jamky v lícach mladosti,
     <br/>
     kde hopkajú si neba s veselím,
     <br/>
     o schovávanku smiešky bavia sa,
     <br/>
     tak predídu. — Ten otvor — do dračej
     <br/>
     vraj jaskyne vchod — žiara obrubí,
     <br/>
     až ústami sa pozdá s perami
     <br/>
     koralovými: prehovoriť len!
     <br/>
     Ku slovu slovo stýbnuť hrkotom
     <br/>
     prameňa čistým, rovným krištáľu —
     <br/>
     len preriecť! — Vyriecť veľké tajomstvo,
     <br/>
     čo zabalené a či zakliate
     <br/>
     od pradôb drieme v prsiach braliska,
     <br/>
     čakajúc reka príchod, na dotyk,
     <br/>
     šľah jeho prúta odklínajúci —
     <br/>
     Ten krovín porast v ľahkých oblúkoch
     <br/>
     po rímsach, výklenkoch i cimburí
     <br/>
     sťa obrvy by bujné, strážiace
     <br/>
     nad očí skrytých v rokliach pokladom,
     <br/>
     či zrovna samy mihalnice ich,
     <br/>
     sperlené skvostom rosy bohatým:
     <br/>
     čajs’ srdce tvrdé mu tak roztálo
     <br/>
     pri zhliadaní sa s hosťom východu,
     <br/>
     i plače, ovšem, slzy radosti —
     <br/>
     Z temena zvislá tráva, cíperie,
     <br/>
     jak štica: v nej sa hravo prehŕňa
     <br/>
     dych rána svieži, čechrá, zhýna ju,
     <br/>
     tým činom, môž’ byť, štekliac čela štít,
     <br/>
     by svojej dume ťažkej, hlbokej
     <br/>
     už výraz dalo raz, jak klenutiu
     <br/>
     takému lebky večne prisvedčí,
     <br/>
     šat vzletný, kráľovský… A dalo ho
     <br/>
     var’: myšlienky mu vo svet vytryskli,
     <br/>
     jak slncu paprsky, i s týmito
     <br/>
     to ony zlatým vzduchu vlásením
     <br/>
     snáď roztočili sa, sťa vlákenko
     <br/>
     nemakateľné, viditeľné len
     <br/>
     zrenici oka či tej duše: i
     <br/>
     ich nebodaj to pilne spriadajú
     <br/>
     vše priadky penaté, čo kolovrat
     <br/>
     tam spešne krahulec, hor’ orol sám
     <br/>
     dôstojne skrúca. — Ó, to tkanivo
     <br/>
     len bude slávne! Hodváb lunivý!
     <br/>
     Jagotný zlatohlav, sám rajský skvet!…
     <br/>
     (Bár tomu rodu, ktorý v údoliach
     <br/>
     kol rodí sa, spí nemluvňaťa snom,
     <br/>
     bár jemu by sa dostal za podiel,
     <br/>
     venečkom sľubným: pokryť, okrášliť
     <br/>
     tú jeho duše núdzu, holotu!
     <br/>
     V tej duši jeho malej, mĺkvej ráz
     <br/>
     junáka, obra vôľu vzbudiť!…)
     <br/>
     Dnes
     <br/>
     tiež splesalo tak tože skalisko
     <br/>
     pri vzchode slnka v sláve, za jari
     <br/>
     už zletilej. Kde aký malo kvet:
     <br/>
     rozvilo všetky v ústrety mu. Preds’
     <br/>
     ten najkrajší mu skvitol temenom:
     <br/>
     trávnica mladá. Srpec v pravej (jak
     <br/>
     by bola z neba ponočného ten
     <br/>
     ligotný sňala), krížom prez ňadrá
     <br/>
     vzad plachtu trávnu uviazanú, z nejž
     <br/>
     kukali kvietky — sukňu upätú,
     <br/>
     belostný spodníček: tak strmla ním,
     <br/>
     sťa prikutá by na tú jeho tvŕdz,
     <br/>
     a zánet v líci, v zraku túhy vlaž,
     <br/>
     vlas skvúci kovom, stála — hľadela.
     <br/>
     Kam? Obdivom snáď slnca na východ
     <br/>
     nádherný, na svet v dúhy odený,
     <br/>
     na vrchov, holí rannú velebu?
     <br/>
     Či naslúchala piesni vtáčkov skôr,
     <br/>
     ju, lebo novú, chcejúc nadobre
     <br/>
     si v pamäť zaštepiť, by družky raz
     <br/>
     ňou prekvapila, keď sa zamlčia,
     <br/>
     zavijú zrazu v smútok…? Alebo,
     <br/>
     ač zmysly jej preč umkli zdanlive,
     <br/>
     preds’ vpravde v seba bola zavrená?
     <br/>
     Jak otrokyňa viazla v okovách
     <br/>
     pomyslov vlastných, stenkajúceho
     <br/>
     u srdiečka, mu prudký strážiac ruch,
     <br/>
     s ním bolestiac, tam diela matičkou
     <br/>
     bezradnou?…
     <br/>
     Bola Zuzka Klockovie.
     <br/>
     Sa spamätala; vzdychla. Vrhla srp.
     <br/>
     V záňadrie s chvatom čiahla, papieru
     <br/>
     vytiahla blanku, v balvan postrela
     <br/>
     nablízku, opuku, i k tomuto
     <br/>
     hneď prikľaknúc si, v mysli starostnej
     <br/>
     čo vyhútala, napovediac aj
     <br/>
     si tklivým hláskom, pritom osrkom
     <br/>
     sa neraz schvejúc — túžbou do ústok
     <br/>
     vše omočenou takto písala:
     <br/>
     „,Som, ach, len dievka sprostá — znáte ma:
     <br/>
     nuž odpustíte neforemnosť slov
     <br/>
     i písma chyby… Pekne prosím vás,
     <br/>
     bo pozdraviť vás aj, si netrôfam,
     <br/>
     len prosím zrovna, prosím: povedzte,
     <br/>
     čo máte na mne? Nie som krásota,
     <br/>
     ak lichý kvietok z nášho prieloha —
     <br/>
     nie z kaštieľa: len z tichej chalúpky,
     <br/>
     spod striešky nízkej — ani vzdelaná,
     <br/>
     nie bohatá… veď dcéra sedliacka —
     <br/>
     Čo máte na mne? — Otec dozvedel
     <br/>
     sa o všetkom. Sa hnevá, kľaje, strach…
     <br/>
     zvlášť mater trápi… Nuž (tu vyhŕkli
     <br/>
     jej slzy cíčkom, hlávku sklonila
     <br/>
     až na kameň; no vzmohla sa aj priam,
     <br/>
     sĺz pristavila tok —), nuž, nepríďte
     <br/>
     viac, ach — A buďte zdravý, šťastlivý,
     <br/>
     a zabudnite dievku, ktorá tiež
     <br/>
     sa usilovať bude zabúdať…’
     <br/>
     Však (vzhliadla prudko, temer v predese)
     <br/>
     kto odnesie mi k nemu lístok ten?
     <br/>
     Ty, sivý holube, čo kriela máš
     <br/>
     tak bystré, ty? Lenže si bázlivý
     <br/>
     a plašný tak. — či ty, môj škovránku,
     <br/>
     čo vysoko vieš vzlietať? Ale var’
     <br/>
     tiež radšej spievaš, než bys’ poslom šiel —
     <br/>
     Kto? Bože!…“ vstala. „Nuž ja, daj ho sem!“
     <br/>
     v zrub rozsadliny vyhupol sa i,
     <br/>
     skok-krok, stál pred ňou Gábor, v tvári jas.
     <br/>
     „Ty!…“ užasla až, odpla sukienku;
     <br/>
     „čo sliediš za mnou?“ „Sliedim? Rada buď:
     <br/>
     máš poštu… Však, hľa, ani netra: sám
     <br/>
     preň ide si tvoj — frajer —“ Vskutku, vtom
     <br/>
     priesekom valu jazdec vyletel
     <br/>
     i prosto zbočil k nim. Bol Aladár
     <br/>
     na bujnej paripe; jak cvalmo hnal
     <br/>
     pomedzi zbožie i zas hroblinou
     <br/>
     a kantár skvostný v slnku jagal sa,
     <br/>
     za klobúčikom vialo vlave mu
     <br/>
     volavčie pero. — Prihnal; zoskočil,
     <br/>
     v čom ostrôžky mu u bôt vysokých
     <br/>
     zvírili zvonne; vranca tľapol v krk,
     <br/>
     ten strnul však. S tým uprel skúmavý
     <br/>
     zrak na Gábora, ktorý vzdmutých pŕs,
     <br/>
     na ústach úškľab, zastal nehnute
     <br/>
     blíž devy, na skoku jak do borby.
     <br/>
     „A ktos’ ty?“ zápäť opýtal sa ho,
     <br/>
     bičíkom sšvácajúc. Ten, valašku
     <br/>
     zas lapiac v hrsť, však vzdorne odvetil:
     <br/>
     „Som Vlkolinský tak, jak Farkaš vy! —“
     <br/>
     „To moja láska, braček! Po svojej
     <br/>
     ta stúpaj práci —“ „Nejdem!“ „A čo chceš
     <br/>
     tu, povedz?“ „Poviem: nuž, mám povinnosť —
     <br/>
     Čo zvádzate, toť, dievku? Lebo keď
     <br/>
     vy pán a ona jedna z našich: len
     <br/>
     ju zvábiť chcete… No ja prekazím
     <br/>
     vám rozkoš tú! —“ „Vidz, anjel-strážca!…“ v checht
     <br/>
     prepukol Farkaš. Zuzke, chvejúcej
     <br/>
     sa lístkom posiaľ, krv však šľahla v tvár.
     <br/>
     „Kde myslíš, Gábor?“ zlkala, bolestný
     <br/>
     na perách potrh. „Kto ti dovolil…?“
     <br/>
     „Tak?“ ten k nej. „Dobre! Nechcem natískať
     <br/>
     sa za obrancu, bohchráň! — Tvoja vec…
     <br/>
     Keď zbytočný som, vďačne ustúpim;
     <br/>
     nuž zbohom —“ aibnul dolu úplazom,
     <br/>
     pred sebou šurd skál, rúcajúcich sa
     <br/>
     do priepasti. — A Farkaš, sšomrav čos’,
     <br/>
     už obličaj svoj zjasnil, pokročil
     <br/>
     ku Zuzke s lichotom. Tá cúvla vtom,
     <br/>
     sťa pred hadom by, zbledlá, zjašená,
     <br/>
     až zjakla ,Gábor—’, vidiac nebodaj
     <br/>
     sa holubicou voči jastrabu —
     <br/>
     „Ej!“ zasmial sa, „ty bojíš sa ma preds’?
     <br/>
     A prečo, Zuzka…?“ Strmla, v ruke srp,
     <br/>
     jak v cherubovej meč by plamenný —
     <br/>
     „Oj, neboj, ľúba, moja…“ krotil ju.
     <br/>
     <br/>
     *
     <br/>
     <br/>
     ,Sloboda všetkým mojim národom!…’
     <br/>
     Ten príhlas vážny, mocný, slávnostný
     <br/>
     znenáhla zaznel z výšin prestola,
     <br/>
     i jak by na deň veľký vzkriesenia
     <br/>
     zvuk zvonov búrny v tupý ľudstva sluch,
     <br/>
     jak hromu tiahlovalné dunenie,
     <br/>
     otriasajúce vrstiev riad i sklad,
     <br/>
     zdeptaný vekmi, v sypkosť úrodnú
     <br/>
     ich vzrušujúce: s takým zanášal
     <br/>
     sa burcovaním v ríše končiny.
     <br/>
     A národy — hen od Álp vysokých
     <br/>
     až po najďalšiu haluz Karpatov,
     <br/>
     od Krkonošov k vlnám Adrie,
     <br/>
     kde aký, väčší-menší, prebýva,
     <br/>
     i najbiednejší — všetky precitli
     <br/>
     z oloveného spánku, z únavy,
     <br/>
     z mdlôb ťažoblivých, do nichž štátnická
     <br/>
     lesť, opekúnska faloš, lakomosť —
     <br/>
     vo svojich systémov to úskočných
     <br/>
     spleť a zmäť, rovno sťaby pavúkov
     <br/>
     schytralá háveď v siete múšatá —
     <br/>
     ich zdávna boli takmer na zádrh
     <br/>
     už opantali. — Oči zrosené,
     <br/>
     vydýchol z hĺbky každý, rumenec
     <br/>
     v zjav siný pojal razom, odvalil
     <br/>
     z pŕs bôľnych žarnov kliatby, poroby,
     <br/>
     osudu priepust vrhol: fantóm si
     <br/>
     bol, výmysel len spupných šudierov,
     <br/>
     mam! — Ním sa jak dym vzchytíš, rozlezieš
     <br/>
     na mojej vôle kyn! A zhustneš-li
     <br/>
     zas: v kladu nie ver’ ani v okovy! —
     <br/>
     Nanajviac spršíš dažďom vítaným,
     <br/>
     môž’ lejakom aj zhučíš, prívalom
     <br/>
     na role dedičné, však odhučíš!
     <br/>
     A ruky pilné zápäť zahladia
     <br/>
     šľak jarkovitý tvojich stupají,
     <br/>
     a opäť zeleň, klasy vzhúknu z hrúd…
     <br/>
     Nie nákovou som púhou, podnožou!
     <br/>
     Nie mošnou potu, krvi! Právo mám
     <br/>
     i kovať v dielni vlastnom na šťastí!
     <br/>
     Som časťou osnovy či správcom tiež
     <br/>
     u krosien stavu: spolník ústavy,
     <br/>
     zákonodarca! — Svojich síl a snáh
     <br/>
     mne patrí zhrnúť zlatý výsledok!
     <br/>
     Bezo mňa o mne nieto rozhodu;
     <br/>
     môj súčin k dejstviu, k váhe prímet môj,
     <br/>
     môj súhlas v chorál, k sláve i môj lúč!…
     <br/>
     …A hlavy vzpriamiac, zo žalára jak
     <br/>
     by prepustená na ten sladký vzduch,
     <br/>
     vo výslň krásnu, — rozstrúc ramená,
     <br/>
     nepamätlivé bied ni protivní,
     <br/>
     len prítomnosti zachvátené hrou,
     <br/>
     jej opojené muštom mámorným,
     <br/>
     si, seberovné navždy, zbratrené,
     <br/>
     kol krku padli radom; zavýskli
     <br/>
     v svet zradostnene, techou vysokou,
     <br/>
     jasotom šírym: Bratstvo! Sloboda!
     <br/>
     Sloboda, rovnosť!… Uverili: nie,
     <br/>
     zvon hesla toho, zunot prívetu
     <br/>
     nie októbra to šelest pohrebný,
     <br/>
     nímž ohláša sa padajúci list,
     <br/>
     to rozpuk brostu! Miazgy žblnk i šum;
     <br/>
     to jara tlkot! Ruchot, obnova,
     <br/>
     ňouž žitie klíči, skvitá, zreje v žeň —
     <br/>
     To popud, pošin z výšin vnuknutý,
     <br/>
     čo za občana zdvihol otroka!
     <br/>
     K človeka pleciam pripäl perute,
     <br/>
     že živelníkom stal sa svetla. — Bo
     <br/>
     lož, tmy to dcéra vlastná, po zemi
     <br/>
     sa hadom plíži vždycky, slzký brud
     <br/>
     za sebou, napred seba žihadiel
     <br/>
     tykadlo klané: baziliškovým
     <br/>
     tak zrakom gáni, číha na obeť;
     <br/>
     či netopierom v postrach bojazne
     <br/>
     v hre nemotornej bzíka kol uhlov…
     <br/>
     Na človečenstva bralách, trónoch to,
     <br/>
     jak na horských by štítoch, vznešených,
     <br/>
     bez kalu, puchu, čistý musí viať
     <br/>
     vzduch, ani krištáľ v tichom roztoku!
     <br/>
     Veleba sídliť, najjasnejší svit
     <br/>
     sa skvieť, sfér zunieť hudba posvätná,
     <br/>
     koruna z pravých skvostov temenom:
     <br/>
     pod prístreším jej rýdzosť úmyslov,
     <br/>
     roj myšlienok čo medonosných včiel,
     <br/>
     stálica-vôľa lúčov nemýlnych,
     <br/>
     péč všestranná i vševidiaci zor,
     <br/>
     pohýnajúci berlou v pravici,
     <br/>
     všeláskou zabronelý obličaj;
     <br/>
     na hrudi pancier spravedlnosti,
     <br/>
     kam tlak ni dojem lichý nevniká;
     <br/>
     hermelín mysľou, duchom z purpuru
     <br/>
     plášť, svojho srdca krvou sfarbený,
     <br/>
     i pravdy svetlý odtok na rtoch… Nie!
     <br/>
     Tam vierolomstva, šaľby nemôž’ byť —
     <br/>
     I nebo bližšie: vidí, počuje,
     <br/>
     i požehnáva potom, kára skôr;
     <br/>
     a jako práve jeho žehnatba
     <br/>
     tam zvrchovanou mierou dopadá,
     <br/>
     v jas nesmrteľný topiac ľudskú skráň,
     <br/>
     upevniac na tvŕdz moci podstavec:
     <br/>
     tak pokolení svorom najďalším
     <br/>
     za károu frčí kára, s trestom trest…
     <br/>
     <br/>
     — A príhlas ten, zvest jakby nebeský
     <br/>
     s blahoposolstvom, kraje dunajské
     <br/>
     v šír prelietav, i k Tatrám doletel:
     <br/>
     v nich znásobil sa rujnou ozvenou,
     <br/>
     k ich jesennému švistu pridal sa,
     <br/>
     na jarný zmenil ho, vzlyk trúchlivý
     <br/>
     však riek ich v plesný spevot prečaril…
     <br/>
     A národ, toten, na ich úpätí
     <br/>
     čo sudbou božou rozložil svoj byt:
     <br/>
     ten prikovaný k bradlu Prometej,
     <br/>
     popelvál, vyhnanec i trpiteľ,
     <br/>
     ten lazár — a preds’ večných nádejí
     <br/>
     skvost v utýraných prsiach chrániaci,
     <br/>
     jak hory nad ním večne zelené —
     <br/>
     on občul ho tiež, prebudil sa, vstal
     <br/>
     zo súžby loža, v zorách omyl tvár,
     <br/>
     vzrast narovnal si, načrel do duše
     <br/>
     zo zdroja túžby — scitnel, omladol,
     <br/>
     a strupy rán hneď zakryv stydlive
     <br/>
     halienkou šumnou, horič odvekú
     <br/>
     zatlačiv srdne na dno útroby,
     <br/>
     z pamäti vytrev šereď priekorov,
     <br/>
     sneť klamu, fľaky krivdy, zrady čerň —
     <br/>
     len vytýčiac štít svojej vernosti,
     <br/>
     si na zdedenej, znojom presiaklej
     <br/>
     i krvou predkov, strmiac postati,
     <br/>
     v ňu vkorenený právom života:
     <br/>
     tak pozdravil tú veličavnú zvesť,
     <br/>
     širákom zavial chvojkou zdobeným,
     <br/>
     i z plna duše splesal: Sloboda!…
     <br/>
     A napriek vekov priekom, útiskom:,
     <br/>
     vzdor sklamaniam až k zvratu dôvery:
     <br/>
     uveril — dúfal znova. — Ruky kde
     <br/>
     Ľudovítove, vzletom orličím,
     <br/>
     sopečným citom k dielu nesené,
     <br/>
     kde ruky tobôž jeho družiny,
     <br/>
     tých planét verných slnku svojemu,
     <br/>
     mu vracajúcich lásky jatrenie,
     <br/>
     kde totie drahé ruky prestali:
     <br/>
     tam nadpriadol zas dejín osnovu,
     <br/>
     rozvitok žitia, slávy zlatohlav,
     <br/>
     do námah z všetkých vzprúh sa rozohnav…
     <br/>
     (Ach, že len márne zas… Že toľký pot,
     <br/>
     sĺz toľkých ron, sprež toľkých úsilí,
     <br/>
     túh: dostatočných polnoc rozbrieždiť,
     <br/>
     obetí, prosieb toľko: nadarmo —
     <br/>
     Ó, beda!… Hoj, len k nebu upretý
     <br/>
     zrak, od vrtkavých ľudských pomyslov
     <br/>
     na zákon boží: žaluj, pastorku…
     <br/>
     krič, na bránu tlč…)
     <br/>
     <br/>
     aírou krajinou
     <br/>
     to vzbúrilo, jak do vôd jazera
     <br/>
     keď zaboria sa víchre lakťami:
     <br/>
     vprostriedku nápor hrebenatých vĺn,
     <br/>
     sťa pahrb kúriaci, čo v chvíľke však
     <br/>
     i zapadne, by nové vydvihol
     <br/>
     kol prúdy, pláňou kolesami ich
     <br/>
     zavalil, k brehom pohnal, špľachotom
     <br/>
     kde v šamotinu rozsypú sa pien.
     <br/>
     Tak z centra ruch sa niesol navôkol,
     <br/>
     rozputnávajúc sily, pohyby:
     <br/>
     zhukotal v mestách, župách, dedinách
     <br/>
     náramným otrasom i rozryvom,
     <br/>
     vzkyp vášní zmútiac, dlho dusený,
     <br/>
     z pŕs opráskajúc tiesní obruče,
     <br/>
     zubadla osteň v ostrôh zmeniac hrot,
     <br/>
     chlad ľadovitý stopiac včerajška
     <br/>
     v žiar horúčky, až celú verejnosť
     <br/>
     naruby, čím hor, tým vdol prekotil.
     <br/>
     Po hradských vozný rachot: Faëton
     <br/>
     tu-tam z rúk boha vyrvav opraty,
     <br/>
     heroldov pozyv v turnaj, štafiet cval —
     <br/>
     hluk, povyk rínky, hesiel výmena,
     <br/>
     žvast chlubný samozvaných tribúnov
     <br/>
     i narážky, vresk škodoradostný,
     <br/>
     lichotné pozdravy, váb panských vnád,
     <br/>
     tisk pravíc v priazni, predtým studených,
     <br/>
     objatia bratské, bozky: všetko to
     <br/>
     vo znaku, v mene svätej slobody,
     <br/>
     tej bohyne, tej… (Vpravde nanajviac
     <br/>
     pre urvateľov iba idolu:
     <br/>
     pre odsotených zrovna Molocha,
     <br/>
     pysk jehož chlepce krv a hlce mrav —)
     <br/>
     Hneď nato zhony, schôdzky, porady,
     <br/>
     zvlášť v stoliciach, tých čudných veličín,
     <br/>
     čo spoločenstva vrchom plávajú —
     <br/>
     Že akým právom, akou zásluhou,
     <br/>
     kých cností peruťnatým podvihom?
     <br/>
     Záhada večná. — Ale najskorej,
     <br/>
     bo ozaj penou sú, len lisk a šum,
     <br/>
     no domáhačné k tomu, treštivé,
     <br/>
     i domýšľavé, ni tá na vode
     <br/>
     nafúkla lunka, v nejž sa odbleskol
     <br/>
     kol obzor: myslí tedy, ona je
     <br/>
     i ním. — Kde drepel šľachtic-pohlavár
     <br/>
     v ústraní svojom, na svet zanevrev,
     <br/>
     lev urazený, spupný patriot,
     <br/>
     kýs’ Koriolán — jeho paloty
     <br/>
     už rozhodená brána dokorán,
     <br/>
     hrad spustil mosty. — Vari na výpad?
     <br/>
     Či na válečnú niekam výpravu
     <br/>
     úľ zbieha sa ta lačný rytierstva…?
     <br/>
     Ech, víťazstvo tu! Padlo jablkom
     <br/>
     do lona samo: len ho rozkrájať
     <br/>
     dľa chuti, miery, váhy sebeckej;
     <br/>
     a múdry šafár, toť, on utrafí…
     <br/>
     I k tomu práve v sieni, zvešanej
     <br/>
     podobizňami rekov posupných,
     <br/>
     sa zhromaždili, sťaby krkavcov
     <br/>
     ťah k pustej zápači, i zasadol
     <br/>
     ich snemík, rákoš, v tuhých debatách
     <br/>
     sa rozkrákoril, reční, rokuje,
     <br/>
     dôvodmi rúbe proti dôvodom,
     <br/>
     na úskok tromfom rypká pádnejším,
     <br/>
     preds’ v borbe, husárska kde odvaha
     <br/>
     a vlastenecký ryk-krik vývodí,
     <br/>
     tak plány kujúc, variac projekty:
     <br/>
     jak verejnosti zajať postate,
     <br/>
     kde aká hodnosť, uchvátiť jej šat,
     <br/>
     i vše sa zvadí, schlpí v rozopri,
     <br/>
     ni šelmy keď sa zrujú v pralese,
     <br/>
     hneď — lebo zvrčal tiger oligarch,
     <br/>
     i podobizne zrakmi zlupkali —
     <br/>
     zas krotkosť, svornosť, číra rodinka,
     <br/>
     záujmy rovná, zhládza protivy,
     <br/>
     trhuje, zmlúva, jedná zhodu, zmier —
     <br/>
     až nakoniec i kocky vržené
     <br/>
     i prevedená deľba koristi
     <br/>
     (slobody-lanky zlatej), dobytá
     <br/>
     ústavy bašta chrabrým útokom! —
     <br/>
     Tak radovánky, hurhaj, rozkoše
     <br/>
     i výtržnosti…
     <br/>
     <br/>
     Prirodzene, ten
     <br/>
     prúd strhol so sebou i Vlkolín.
     <br/>
     (Preds’ hniezdo tvrdých ešte zemanov,
     <br/>
     nezabudnuvších lehôt niekdajších,
     <br/>
     neviazaností — žiaden tedy div,
     <br/>
     keď onen starý svevoľníctva duch,
     <br/>
     bezuzdný démon priam sa ozval z nich,
     <br/>
     vytrčil rožky.) Pravda, Peter bol,
     <br/>
     ten slávnej obce bystrý politik,
     <br/>
     stonoha bludná, s ňuchom kopovca,
     <br/>
     čo prezvedel sa prvý o zmene
     <br/>
     tej prevýznamnej. Dobre forteň sa
     <br/>
     nerozsypala, tak až tresol ňou,
     <br/>
     jak k richtárovi vpálil, k Jóbovi.
     <br/>
     Richtárka práve i dve nevesty
     <br/>
     ľan drvili, ni z nájmu, spred stajne
     <br/>
     až oblak prachu vstával nádvorím;
     <br/>
     no tých si ledva všimol, pravicou
     <br/>
     len nad hlavou čo zihral triumfom,
     <br/>
     i zmiznul v dverách. „Viete novinu!?“
     <br/>
     s tým vpadol dnu, i praštil kaňák v kút.
     <br/>
     „Nuž?“ okuliare k čelu šupnul Jób.
     <br/>
     „Do pece s lajstry! Ani vindry viac
     <br/>
     vám nedávkujem — Nemec, do Nemiec
     <br/>
     marš!… Prevrat! Obrat! Konštitúcia!…“
     <br/>
     „Ba…“ „Prisámbohu! Tak je. — Čítal som
     <br/>
     cisársky ohlas; naši páni mi
     <br/>
     ho čítať dali… Či ho vidíte?
     <br/>
     Ten v Talianskej výprask na osoh:
     <br/>
     trest na ministrov, pre nás poľaha!
     <br/>
     Či zlý som prorok?… Oj, to kotŕbka!“
     <br/>
     (Sa v čelo durknul.) „Takoj zvolajte
     <br/>
     hromadu! Behúň — kde je? Do cvalu!“
     <br/>
     „A načo?“ Jób mu. „Načo?“ vytreštil
     <br/>
     zrak, plecom skubol. „Poradiť sa môcť
     <br/>
     o veciach, ktoré sa nás týkajú!
     <br/>
     Veď budú voľby, reštavrácie:
     <br/>
     i v obci našej. — Treba zavčasu —“
     <br/>
     „Nadájať, ašak?“ vtrhla do reči
     <br/>
     mu gazdiná, vtom vkĺznuc do izby
     <br/>
     (zvedavá najskôr), hlavu v obruse,
     <br/>
     upazderená. „Hja, nuž žiadna česť
     <br/>
     nelieta, schody potrebuje: len
     <br/>
     tak môž’ liezť… Ale, pani ujčinká,
     <br/>
     len rady môžte byť: váš kotlíček,
     <br/>
     čo od toľkých čias stydnul na pôjde,
     <br/>
     zas zíde zohriať sa a klokocúc,
     <br/>
     vám dudať bude: hej, zas budete
     <br/>
     si slivovičku doma variť. — aak
     <br/>
     ste slivák mali na div! —“ „Nebaluš!
     <br/>
     Choď, si ich natras…“ „Teraz? Na rôčik.
     <br/>
     I dohán budem sadiť na hradu —“
     <br/>
     „A kapustu kde?“ Jonáš na to, brk
     <br/>
     za uchom. „Var’ na holohumnici?
     <br/>
     či v sude hneď?“ „To moja starosť je.
     <br/>
     Alebo hádaj — teba podsadnem
     <br/>
     na tvojom rezanci! Čo? Pomkneš sa?“
     <br/>
     „Oprobuj, zahryzneš…“ A podchvíľou
     <br/>
     sa pánov bratov zohnal celý húf,
     <br/>
     dychtivých zvedieť: čo sa stalo, keď
     <br/>
     tak náhlil zháňač? Peter, spravodaj,
     <br/>
     aj vykrámil im hnedky horlivo
     <br/>
     udalosť veľkú, svoje pridajúc
     <br/>
     k nej dômysly i rôzne výmysly,
     <br/>
     až všetkých usvedčil i zachvátil.
     <br/>
     „Ťú! Zase svitnú časy!…“ „Slobody!…“
     <br/>
     „Nemčúrom Všechsvätých…“ „Ba metly! Von
     <br/>
     z vidieka s nimi!“ „Lokeš, Vytrčpán…
     <br/>
     do Haštrdámu!…“ rozkríkali sa.
     <br/>
     „Len pomaly,“ v to Peter. „Počiatok
     <br/>
     nech páni naši zrobia: potom my,
     <br/>
     ak treba, cepy, kosy pochytiac —
     <br/>
     I zbroj sa nájde — ja už vyhrebiem
     <br/>
     pukačku svoju. — No, ten zvláštny chýr
     <br/>
     zaslúži pocty! Iste krajina
     <br/>
     ho celá zasvätí. — Tu začnime
     <br/>
     my, bračekovci! Čože?“ Schválili
     <br/>
     ochotne návrh s búrnym súhlasom,
     <br/>
     a „Poďme!…“ schytili sa, hrnuli
     <br/>
     von s lármou, s hurtom. „A kto oldomáš
     <br/>
     dá? — Treba bolo odhlasovať prv —“
     <br/>
     „Nuž ty: si strhol hodne na voloch —“
     <br/>
     „Poľahlo! —“ „Item: rováš obecný —“
     <br/>
     „Ja protestujem! Nejdem —“ „Hlúpi ste!
     <br/>
     Kto dá? Ten, čo chce hlavou obce byť,
     <br/>
     ten!… „Vám dám, vlci! Žráči…“ ozvala
     <br/>
     sa od trepačky v hneve richtárka,
     <br/>
     až zutekali, tak pohlo ich.
     <br/>
     „Vy rozpustilci! Čvarga satanská —
     <br/>
     Ba Ťurka na vás! Faraóna skôr,
     <br/>
     čo zazubadlí vás! Vás poputná,
     <br/>
     vám kožu zodre, črevá vysnuje
     <br/>
     z vás s všetkým činom! S hnusom, nešplechou;
     <br/>
     len tak ak prídete raz k rozumu —
     <br/>
     Bodaj ste…!“ Trojny jej však zjachtal sek
     <br/>
     sťa brechot. — A k ich harmatiacemu
     <br/>
     dol’ cestou kŕdľu kamdiaľ pribudlo
     <br/>
     viac mužstva. Krištof sedel na streche
     <br/>
     humienca, na samučkom hrebeni:
     <br/>
     čos’ dlubal, diery látal snáď a či
     <br/>
     do štíta vprával vŕšku na vrábov.
     <br/>
     No lenže z cesty spišťal ktorýs’ : ,Piť,
     <br/>
     vták, piť-piť’ — horký po rebríku, nie,
     <br/>
     z vrchstrechy šurdom spustil sa hneď a
     <br/>
     cup! do záhrady. Jeho šťastie, že
     <br/>
     tam detváky sa boli ihrali
     <br/>
     o pohreb, pri tralote tiahavom
     <br/>
     sa odnášajúc, pochovávajúc
     <br/>
     navzájom — nazhŕňali lísťaťa:
     <br/>
     bo zaryl do toho; i presadiac
     <br/>
     plot, medzi chlpmi skrsol. „Nuž tak piť…
     <br/>
     Kto štedroň-vedroň?“ „Ten raz Abrhám
     <br/>
     sám…“ „Ľapceš, Ferdo!“ „Dnes má chasenes;
     <br/>
     či nepozval ťa?“ „A čo s Rebekou?“
     <br/>
     „Prepustil, vyobšíval obšitom!
     <br/>
     Vraj, stará, mrzká; mladú berie si…“
     <br/>
     „Jaj, huncút! Ešte nenaplodil dosť…!?
     <br/>
     No počkaj, hebrej!…“ Chachot v zástupe.
     <br/>
     „Hej, pomsta mu!“ „Skôr jeho pivnici!“
     <br/>
     „Najbachratejší musí zaklať sud!“
     <br/>
     „Náš regál! Krčma naša…“ „Žiaden strach!“
     <br/>
     do hluku Peter. „Ja váš dobrodej
     <br/>
     (vtom v kešienku sa ťľapol): čujte!…“ „Hí!
     <br/>
     To ošmálil si s kravou niekoho
     <br/>
     či s konskom slepým?“ „Nebreš!“ „Podistým
     <br/>
     už kortešuje…“ „Čuš tiež! Viem, čo viem;
     <br/>
     i kto nám bude hlavným županom! —
     <br/>
     No, napred! —“ Stretli Blažku. „Želiar, vbok!…“
     <br/>
     „Pred vami? Nikdy!“ „Ondro, páni sme
     <br/>
     zas! Nečuls’?…“ „Tomu vzopreme sa my!
     <br/>
     Nič o nás bez nás. — Hoďas starý som,
     <br/>
     som prvý medzi dobrovoľníkmi,
     <br/>
     i dokážem vám silu, odvahu,
     <br/>
     čo v ľude našom obrom spočíva;
     <br/>
     náš Hurban žije!…“ „Tichšie! A kde jdeš,
     <br/>
     há?“ Peter k nemu. „Hore k švagrovcom.“
     <br/>
     „Vráť s nami!“ „Nemám kedy.“ „Musíš! Svet
     <br/>
     v radosti pláva… Hybaj! Častujem
     <br/>
     ja — lebo, Ondráš, či sa pamätáš
     <br/>
     na predpoveď? Hľa, moje navrchu!…“
     <br/>
     A pospešili. Jakub bubnoval
     <br/>
     však ešte vždy a hláskom trasľavým
     <br/>
     ohlášal správu. Dozrev avšak zhon
     <br/>
     pred krčnou: bubon šmyknul na chrbát
     <br/>
     a zdrobčil vhor. — „Juj, chytro, Jakubko!“
     <br/>
     ho baby ešte viacej durili,
     <br/>
     sa chichcúc. „Veru bez vás popijú…“
     <br/>
     „Veď to; a už som sťa hláč na súši —
     <br/>
     Joj, nemýľte…“ „A paciencia…?“
     <br/>
     zo šmikne kríkol Jurák. „Jeseň je,
     <br/>
     ľa, opŕchla —“
     <br/>
     Dňom nato, v sobotu
     <br/>
     bál — u Boldkov. Už zrána rozbehli
     <br/>
     sa chlapci z dom’ do dom’, kde mládenec
     <br/>
     či panna, s pozvánkami od Ruda.
     <br/>
     Do smiechu prišlo iste pozvaným:
     <br/>
     veď, ako znali, i sám zovňajšok
     <br/>
     obydlia prezrádzal už zďaleka
     <br/>
     (stien orýpaných, tu-tam s podpierkou
     <br/>
     pod trámy, s dachom ani riečica,
     <br/>
     i načatým toť vzadu, nebodaj
     <br/>
     na palivo, bo trčia kýpte lát
     <br/>
     i plátvy zadnej, sadzou sčernalé,
     <br/>
     ni rebrá kostry), ozaj horúca
     <br/>
     tam bieda, neresť… a ľaď, napadne
     <br/>
     im kratochvíliť. — Ale panstvo preds’!
     <br/>
     To nejde zohrdiť; a mládež, bár
     <br/>
     by v samom tŕní, na kamenci kde
     <br/>
     neschodnom vždy si vďačne zaskočí.
     <br/>
     (A aby preds’ sa lepšie bavila,
     <br/>
     než v tŕní rohatom, než na ostrom
     <br/>
     kamenci, zviedol pozývateľ tým,
     <br/>
     že pozatĺkal jamy v podlahe,
     <br/>
     majstrujúc pri tom do poludnia, až
     <br/>
     mu z obŕv sklenky potu kvapkali.)
     <br/>
     I len že zmrklo sa, kol sšarpaných
     <br/>
     po stenách žmurkli sviečky, na strunách
     <br/>
     zbrinkali hudci: ľudu návalom
     <br/>
     sa vhrnulo, že Rudo, obočie
     <br/>
     mrzute stiahnuc, však i uškrnúc
     <br/>
     pod štetnatým sa fúzom, privolať
     <br/>
     mu musel: „Nazad, prosím! Prosím plac!
     <br/>
     Ta ku dverám — Veď nemožno sa hnúť
     <br/>
     vo svetlici…“ A tanec započal.
     <br/>
     Sám Rudo otvoril ho s dievčinou,
     <br/>
     tou od Tomášov. Gábor zaprosil
     <br/>
     však Eržu, slečnu síce zo Zámku,
     <br/>
     no domácu preds’: skokla s ochotou,
     <br/>
     a vzozrúc milostne mu v obličaj,
     <br/>
     za rameno ho chvatla. Ostatní
     <br/>
     tiež nedali sa núkať do harcu.
     <br/>
     I zvíril tanec, rozpust bujarý,
     <br/>
     až steny striasali sa. „Ak sa tak,“
     <br/>
     u dverí vrkla ktorás’ ženička,
     <br/>
     „povala zrúti —“ „Neboj, dvermi toť
     <br/>
     unikneme chytro…“ „Vonku začína
     <br/>
     duť veľký vietor, len tak praští krov:
     <br/>
     kde odžižlaný, nech tam zapre sa
     <br/>
     doň, zdvihne všetko ver’!…“ „Nuž, prejde bál
     <br/>
     do víchru; výskok ozlomkrk, sťa stríg
     <br/>
     o Lucii. — Rad Tóna povedie
     <br/>
     na tiesku… Dieťatko, si strachopud;
     <br/>
     hľaď radšej, ako Erža cifriká,
     <br/>
     vo štipkách polu, chvisty na očiach —
     <br/>
     a sestra Lojza — do popuku, chaj!…“
     <br/>
     zajakla. „Ticho…“ ústa zapchali
     <br/>
     jej susedky. I chlapci Boldkovi
     <br/>
     vtom pretisli sa, zháňať šarvancov;
     <br/>
     tam z pece, v kúte z almarie zas.
     <br/>
     „Preč z kachieľ! Chceš ich zvaliť?…“ „Beztak im
     <br/>
     moc nechybí — hej, idem, Marečko…“
     <br/>
     A onde zápäť: „Dolu z kredenca!
     <br/>
     Riad pobiť chcete?…“ „Ani sklíčka tu —“
     <br/>
     „A taniere?“ „Ná — jeden, odbitý —“
     <br/>
     „Lyžice —“ „Eha, z dreva, hory dosť…“
     <br/>
     Checht. „Za pačesy ho!…“ „Už skáčem, už…“
     <br/>
     — A čosi-kamsi Eduš Revický
     <br/>
     prikvitol, mladý panák (z rodiny
     <br/>
     čajs’), buco, čelom rusé kadere.
     <br/>
     U pani Tildy, ktorá sedela
     <br/>
     na štíte pod zrkalcom puknutým,
     <br/>
     na hlave kapišon kýs’ s rojticou,
     <br/>
     ovislou k pleciam, oči plné sĺz,
     <br/>
     v pravici ručník rozkrídlený (veň
     <br/>
     ovíňal rinticu si najmladší,
     <br/>
     jej na kolenách), tam bol pozastal;
     <br/>
     s ňou besedoval. Struhol poklonu
     <br/>
     i zolvici vtom, Tonke, pokríknuc:
     <br/>
     „I tetinka tu? Ah-ah —“ „Neter mám,
     <br/>
     pamätaj, chlape!“, fľochla úkosom
     <br/>
     na neho. Prstom pohrozila mu
     <br/>
     i dupla nohou: „Alo! Do mangľa —“
     <br/>
     Čeľusťou kývla: „Raz-dva…“ Zasmial sa,
     <br/>
     uklonil znova: „Hádam tetičke
     <br/>
     sa bude páčiť…?“ „Ah, iď, potvorník!“
     <br/>
     zdrmala sebou, až jej náušníc
     <br/>
     zacelembali hrkom pijavky,
     <br/>
     a v stenu najskôr trknúc kontíkom,
     <br/>
     do tyla zhrklo maziva kus — „Hrom!…
     <br/>
     Chvác tie hen!…“ Zvrtol na päte sa. A
     <br/>
     atilu zhodiac, už bol vo víre;
     <br/>
     vykrúcal s chuťou radom dievčiny,
     <br/>
     si pohukujúc, i zas z cigarky
     <br/>
     potiahnuc stuha, až sa skudlil kúr,
     <br/>
     z nej iskry šprihli. Predsa najviacej
     <br/>
     sa s Tomášovie Markou zabával:
     <br/>
     ručníčkom krepko trasúc nad hlavou,
     <br/>
     ju zvŕtal, na rtoch úsmech záľuby,
     <br/>
     do nekonečna. (Pobledlá jej tvár
     <br/>
     až sčervenala skoro docela
     <br/>
     v tom ohni rozkoše, vždy silnejšie
     <br/>
     zažiaril zrak jej z tône mihalníc;
     <br/>
     ružová na nej sukňa, záponka
     <br/>
     hmle podobná: sťa keby krídlami —
     <br/>
     tak lietať zdala sa, stuž vrkoča
     <br/>
     však dúhou za ňou. — Inu: tančila
     <br/>
     tiež s vôľou a jak páper, ľahunko,
     <br/>
     sťa motýľ tekavý, že tanečník,
     <br/>
     on, zavše musel za ňou pohonom,
     <br/>
     by dostal ju, vtom dlaňmi stlieskajúc,
     <br/>
     a jak ju dostihol i pozajal,
     <br/>
     vše zvýskol: „To kvet!…“ „Pôvab! Maškrta…“
     <br/>
     „Jaj!“ sfučal raz zas. „Padám — do studne —“
     <br/>
     i podlomil sa. „Na sto láktorov!…
     <br/>
     Kto vytiahne ma? Kto… či Marienka?“…)
     <br/>
     I o polnoci, po zákuske keď,
     <br/>
     užitej v bočnej (iste lahodnej
     <br/>
     to objedzi; no vľúdnosť domácich
     <br/>
     ju oslabila aspoň — hostiteľ,
     <br/>
     syn, Rudolf, dlaňou utrev gamby si,
     <br/>
     i s hurtom pripil celej družine,
     <br/>
     prv Uhrom však…), keď hodín kukučka
     <br/>
     ich vykukala znova na plán v ples,
     <br/>
     i k tancu práve ručníčkovému
     <br/>
     zahrali hudci, Lujza Eduarda
     <br/>
     však vyzvala: i vtedy, hopkajúc
     <br/>
     si kol on jare, teták o zázer
     <br/>
     nedbajúc, takže Marke ku nohám
     <br/>
     rozprestrel ručník… Erža natož svoj
     <br/>
     zas pred Gábora zrovna postlala,
     <br/>
     zachrániac po ňom: chtiačky-nechtiačky
     <br/>
     prikľaknul, ona zápäť k nemu,
     <br/>
     i do tretice ozval sa cmuk. Môž’,
     <br/>
     bol znel by ešte, ale mládenec
     <br/>
     už hupol na nohy! Sa zokúňal
     <br/>
     tým takmer, zazrúc potuteľný smiech:
     <br/>
     no dupnúc, vystrel sa a paničkou
     <br/>
     zatočil rázne. A ju upustiac
     <br/>
     (do lona tetke kväcla, tá že až
     <br/>
     „Uf! vrece…“ rykla), Marku uchytil
     <br/>
     hneď nato a ,Ťú!’ kríknuc, vyvádzal
     <br/>
     s ňou bziky-šanty, unášajúc ju
     <br/>
     ni oblak zoru. Stíšil; vrkol jej:
     <br/>
     „Skutočne, Marka, zmenila si sa —“
     <br/>
     „Nuž? Neviem, v čom —“ „Nie, takto veselou
     <br/>
     som nepoznal ťa nikdy!“ „Naozajst?“
     <br/>
     „Však dobre máš, buď mysle jarabej;
     <br/>
     kto by aj smútil, žialil za mladi?
     <br/>
     Len raz nám svitá, i to nakrátko…
     <br/>
     Či heno Rudko počaril ti tak?
     <br/>
     No jaksi schmurel, čo toť Revický
     <br/>
     ťa vyznačuje — ako…?“ „Ale choď;
     <br/>
     skôr teba Erža omámila, to —
     <br/>
     Hľaď, ako škúli sem, i tetka. — Pán
     <br/>
     na Zámku: budeže ti tri svety,
     <br/>
     zvysoka len tak zhŕdať dedinou…“
     <br/>
     A schichtali sa. „Môžem tedy ťa
     <br/>
     vykrútiť ešte?“ „Prečo nie? No krúť,
     <br/>
     krúť, Gábor, prudko: ani burian keď
     <br/>
     tŕpovkou skrúca, až druzg… Sťakedy
     <br/>
     bez duše…“ — I len blízko nado dňom
     <br/>
     sa chasa rozchodila. Víchrica
     <br/>
     zmietala sadmi, šerom ponočným
     <br/>
     sneh prvý siala milión hrsťami,
     <br/>
     až v oči šibal. — „Marka,“ bolo čuť
     <br/>
     hlas Gáborov, „maj trošku strpenia!
     <br/>
     Rozhorúčená… Môžeš odpykať…“
     <br/>
     „Ach, bolo to tam…“
     <br/>
     Ráno do chrámu
     <br/>
     už Erža v čepci zlatom ciepkala.
     <br/>
     Vraj: za Gábora čopriam vydá sa;
     <br/>
     chce zvedieť, jak jej čepiec pristane?
     <br/>
     I pristane ver’, tak i zrkadlo
     <br/>
     jej prisvedčilo… Tlosknúc jazykom,
     <br/>
     sťa páv si dvoriac pyšno, vypäte,
     <br/>
     tak odvŕkala ženám, idúcim
     <br/>
     tiež do kostola. Nemo slúchali,
     <br/>
     stískajúc pery…
     <br/>
     Po obede hneď
     <br/>
     (pre krátkosť dňa už bez večierne aj)
     <br/>
     bol konvent. V škole ten raz. (Obďaleč
     <br/>
     od fary stranou stála, samotná,
     <br/>
     jak vo vyhnanstve, príkrom sa svahu
     <br/>
     sťa prilepená hniezdom. — Skutočne
     <br/>
     aj hniezdko! V ňom sa obce piskľatá,
     <br/>
     bablnky všakej, tisli, chovali,
     <br/>
     vyvinovali: niekdy pod tvrdou
     <br/>
     feruľou, skackajúcou po drapkoch,
     <br/>
     keď ktoré písklo mimoklasicky,
     <br/>
     za Ciceróna-Gallasa zvlášť či
     <br/>
     Catona-kata-Izraela… Dnes
     <br/>
     ovšemže ináč. — Hnedky povedľa
     <br/>
     k cmiteru zákľuč: kadiaľ zoprchlé
     <br/>
     čí dotrápené v klietke života
     <br/>
     po skúške závernej, rty znemelé,
     <br/>
     zamknuté oči, ulietali zas
     <br/>
     na večný pokoj v zápač…) Vymleli
     <br/>
     sa cirkevníci s harmatom z nej; i
     <br/>
     na schodkoch, ba i nižej odchodom,
     <br/>
     postávajúci ešte hádali
     <br/>
     a škriepili sa: Petro v čele ich
     <br/>
     i Nátan, k jehož vážnym poznámkam,
     <br/>
     jak robievaval, zbručal Efraim
     <br/>
     vše svoje ,takô’. Farár pozostal
     <br/>
     len s presbytermi niekoľkými, ba
     <br/>
     i s mladochmi (čajs’ prišli počúvať,
     <br/>
     jak múdrosť otcov cirkev spravuje).
     <br/>
     Znať bolo, že kňaz zdýmal pohnutím
     <br/>
     vždy ešte: aspoň jeho obličaj
     <br/>
     — prez čelo zrovna krvavý sťa vráž —
     <br/>
     až blkom horel, strely sršal zrak;
     <br/>
     i jak si hovel v starej katedre,
     <br/>
     po operadle klopkal prstami
     <br/>
     hrubými, pokým v rozčúlení tiež,
     <br/>
     zdurenú šticu, pred ním na stolku
     <br/>
     hromadu písem zhŕňal učiteľ,
     <br/>
     snáď protokoly. „Ej-hej, lebky to,“
     <br/>
     si odfúkol kňaz. „Ani z kremeňa!
     <br/>
     Ba horšie: žiadna iskry nevydá —
     <br/>
     A tvrdošijci! Navlas podobní
     <br/>
     tým urputníkom, neobrezaných
     <br/>
     sŕdc súcim, kedys’ v Jeruzaleme —
     <br/>
     A protivníci! Viac var’ nástroje
     <br/>
     svetákov spupných. — Cirkvi lodičke
     <br/>
     tí že by vzdmuli dušou vetrilá
     <br/>
     a pomohli jej v prístav…? Naopak:
     <br/>
     zaľahli na ňu ťarchou skalísk hen! —
     <br/>
     Predarmo totým všetkým prorokov
     <br/>
     horlenie sväté, Izaiášov
     <br/>
     hnev hrímajúci; tu len stesk a plač
     <br/>
     Jeremiášov… (Hodil pravicou.)
     <br/>
     A pravda, rohy zas im porastú!
     <br/>
     Už ovoňali z časov záveja;
     <br/>
     zas, bláhajú si, budú buntošiť
     <br/>
     môcť, božie-ľudské šliapať zákony
     <br/>
     znov… Starý koreň, hrča, sukoväť,
     <br/>
     vo stržňoch zbútlený i vyžitý;
     <br/>
     ak na oheň. — A predsa nezúfam:
     <br/>
     bo Hospodin sa zračí v zázrakoch
     <br/>
     rád, v studienkach jak jeho slniečko;
     <br/>
     snáď obrodí sa v mládnikoch peň ten,
     <br/>
     zverených rukám opatrnejším,
     <br/>
     pravého záhradníka opeke;
     <br/>
     i z týchže preds’ raz drahá cirkev tu,
     <br/>
     tam národ milý schráni ovocie,
     <br/>
     úrodu zdravú, šľachetnú… Tak, tak,
     <br/>
     hoc pomýlený mnohdy, sklamaný,
     <br/>
     dotknutý bôľne, v službe Pánovej
     <br/>
     i pokročilý, ukonaný dosť:
     <br/>
     chcem úfať — šťastným oberačom že,
     <br/>
     ak dopriano mi zhora, ešte i
     <br/>
     sám budem…“ Mládež prešiel pozorom,
     <br/>
     a z učiteľa spustiac, sklopil ho,
     <br/>
     vtom ruky skľúčiac sťaby k modlitbe.
     <br/>
     „A prosím, vaša milosť,“ pretrhol
     <br/>
     Ezechiel ticho nato nastalé,
     <br/>
     „jak trôfať ráčite? Toť od premien
     <br/>
     môž’ očakávať niečo národ náš
     <br/>
     pre seba dobrého, jak žiadúcne
     <br/>
     by bolo?“ — Farár zžmurkal očami
     <br/>
     jak zo sna, vlasov chumáč prehrnul
     <br/>
     na plechu, náhle zjasnil obličaj
     <br/>
     i čule vetil: „Dá Boh, synku, že
     <br/>
     po toľkých ujmách, krivdách, útiskoch
     <br/>
     i on sa práva raz už dobudne,
     <br/>
     žiť môcť čo národ žitím dôstojným!
     <br/>
     I jemu slnko spravedlnosti
     <br/>
     že bleskne už raz z vekovitých chmár,
     <br/>
     a Slovač naša, po prívale jak
     <br/>
     to zbožie, vystre uvoľnený vzrast!
     <br/>
     Len vzchopiť sa jej, hýbať, domáhať…
     <br/>
     a pritom neba nespustiť sa: bo
     <br/>
     dôvera v Boha pevná, nezvratná,
     <br/>
     tá v ľudských žilách, k práci napätých,
     <br/>
     je silou tou, čo hory prenáša
     <br/>
     dľa Písma, zdolá bralá prekážok!…
     <br/>
     Prst boží zriem v tom: káravý prv, zas
     <br/>
     upravujúci — siahol v sveta beh.
     <br/>
     V dejinách často jasne dovidieť
     <br/>
     mih jeho: áno, z trónu svojeho
     <br/>
     sa nahne k stolcom zemských vladárov
     <br/>
     sám svetovládca neraz, vnukne im,
     <br/>
     zbočivším vľavo, obrat napravo —
     <br/>
     Tak hútam: toto zlietlo vnuknutie,
     <br/>
     snáď v holubice perí skvúcom, i
     <br/>
     napovedalo slávnu prímluvu
     <br/>
     k národom všetkým — tedy zaiste
     <br/>
     i k nášmu, jehož vernosť pečať má
     <br/>
     nie z lichotných slín, ale z prebitých
     <br/>
     sŕdc krvi zrovna, zorám podobnú
     <br/>
     doposiaľ; i len nasledovať ho,
     <br/>
     ním dať sa viesť… Jak v púšti Kristus Pán:
     <br/>
     odpraviť krátko pokušiteľa…
     <br/>
     A nebo zrúšnie, zriasnie v baldachýn —
     <br/>
     Hej, koruna je sama nádobou,
     <br/>
     v nejž spravedlnosť s mocou zlúčila
     <br/>
     sa v roztok živelný: a površím
     <br/>
     kyp, perlot všelásky; len úlisní,
     <br/>
     zlí radcovia, tí zdávna hrešili!…“
     <br/>
     „A budú hrešiť,“ Blažko ozval sa,
     <br/>
     preložiac ruky krížom po stole
     <br/>
     (vzblk západu zhral v strúčkoch šedín mu),
     <br/>
     „do jarma vďačne zas by vpriahli nás —“
     <br/>
     „Ak dovolíme!“ na to Bocko. „Ak
     <br/>
     — neprimeriavam — sťa tie nevoľné
     <br/>
     volčatá, väzy nadložíme…“ „Tak
     <br/>
     je,“ zistil farár. „Aký ľud: i blud
     <br/>
     je potom taký. Nech sa dovtípi
     <br/>
     on vlastných hodnôt, samovážením
     <br/>
     sa usvedčí, že nie je otrokom,
     <br/>
     lež človek, občan — ako ktokoľvek,
     <br/>
     s kým postretá sa v zemskom údolí,
     <br/>
     i pravých vodcov oberie si: tí
     <br/>
     už spôsob vyzrú zmariť nástrahy —
     <br/>
     už nájdu cestu, k spáse vedúcu,
     <br/>
     a nech by niesla strminami brál,
     <br/>
     hôr húšťami — nech k trónu samému!
     <br/>
     Ba práve k tomuto má, musí viesť
     <br/>
     tá najschodnejšia, šíra, slobodná:
     <br/>
     však predsa k Bohu každý vkročiť smie
     <br/>
     už prez prah komôrky a v handrách bár
     <br/>
     i boso sa mu zblížiť k oltáru,
     <br/>
     pred velebnosťou jeho skloniť sa
     <br/>
     či prositeľ, či s vďakou, s žalobou,
     <br/>
     a hoci v chráme aalamúnovom!…“
     <br/>
     „Veď“ — Blažko zase — „len by mužov sme
     <br/>
     ku tomu mali súcich —“ „Máme ich!“
     <br/>
     učiteľ zhorlil. „Máme,“ dotušil
     <br/>
     i Ezech i tesť. „Áno,“ zápäť kňaz,
     <br/>
     „mať môžme ich; len chcime, zdvihnime
     <br/>
     ich na ramená. — akoda“ (povzdychnul),
     <br/>
     „preškoda nášho Ľudovíta! On
     <br/>
     nám Mojžišom by pravým…“ „Kto to bol?“
     <br/>
     sa sticha Gábor spýtal Ezecha.
     <br/>
     Učiteľ dočuv, vrkol: „Veliký
     <br/>
     vlastenec, Slovák chýrny! — Neviete?
     <br/>
     To hanba!…“ zmeral ostro mládencov.
     <br/>
     Tí, zrozpačení, mlčky kryli sa
     <br/>
     za chrbty starších, dusiac mrmlot, chicht,
     <br/>
     až od okienca priam syn mlynárov,
     <br/>
     ktorému štica vzblčala aj (nu:
     <br/>
     červenák), ten si pridal smelosti,
     <br/>
     sa vytiahol i zblýskav zrakom, z úst
     <br/>
     — bár dosť ho skubal sused za rukáv —
     <br/>
     vybuchol: „Nuž hľa — odkiaľ vedieť, keď
     <br/>
     nás neučili? Starý pá’rechtor
     <br/>
     mal inú starosť —“ Rechtor na skoku
     <br/>
     bol odseknúť; no kňaz mu predišiel:
     <br/>
     „Máš pravdu, syn môj. A nik učený
     <br/>
     neprišiel na svet, nie ver’…“ zahládzal
     <br/>
     obmäklým tónom. — „Nič to. Kto však chce,
     <br/>
     vždy poučí sa… Pane učiteľ,
     <br/>
     nám treba ináč sporiť so svetlom:
     <br/>
     doprosta plytvať, rozptyľovať tmu,
     <br/>
     keď pozažal nás sám Boh za fakle,
     <br/>
     jak vy, toť, sviece — takto zmeškané
     <br/>
     nahrádzať: myslím, školou nedeľnou;
     <br/>
     do čítania kníh duriť mládež… Ste
     <br/>
     síl bujarých i znalec, pedagóg;
     <br/>
     ja podoprem rád každý podjem váš…
     <br/>
     Hej, drahí moji: blahej pamäti
     <br/>
     atúr bol ten, ktorý prvý vyslovil
     <br/>
     na sneme v Prešporku — ó, Požuň, ten
     <br/>
     i cintor i zas záhon vzkriesených
     <br/>
     nádejí! — prvý vyrkol myšlienku,
     <br/>
     zrodenú v jeho duši plamennej
     <br/>
     i precítenú srdcom anjela,
     <br/>
     tú: Putá zlámme, zrušme poddanstvo!
     <br/>
     Nech sedliak svojou pozve hrudu si,
     <br/>
     juž veky žírnym potom fedroval…
     <br/>
     A miliónom matkou bude vlasť,
     <br/>
     nie rozmaznaným zopár tisícom…
     <br/>
     Nevzbudil ozveny — hja, Slovák v ňom
     <br/>
     do púšte zavolal; ba z ,Osudu’
     <br/>
     bŕd kýchsi sškriekal kuvik: Nevoľno,
     <br/>
     to zatratenci!… Ale napokon
     <br/>
     preds’ zodvihli len jeho svetlú niť,
     <br/>
     kuľhali za ňou reci, mudrci,
     <br/>
     a potvoru tú zdrhnúc odvekú,
     <br/>
     jak Tézeovia, vykupitelia
     <br/>
     v oslavy krážoch stadiaľ skvejú sa.
     <br/>
     Takého syna porodila mať
     <br/>
     Slovenka! Večná škoda, že ho niet
     <br/>
     viac v počte živých; zákernícka smrť
     <br/>
     že ulovila nám ho ukrutne:
     <br/>
     hôr našich vznešeného jeleňa,
     <br/>
     i kráľa-orla nadoblačných sfér —
     <br/>
     A koľkých iná zas nám urvala!
     <br/>
     Po celých radoch ani kosec, mor,
     <br/>
     či válka osudná! Och, ešte len
     <br/>
     i pamäť zostaviac nám neblahú,
     <br/>
     páliacu škvrnou v duši potomstvo:
     <br/>
     bo — odrodilská!… Košuth, napríklad,
     <br/>
     tiež Slovák bol, hen z Turca, pôvodom:
     <br/>
     hlas jeho kedys’ čo priam v predkovi,
     <br/>
     istotne s ohlasmi brál tatranských
     <br/>
     sa boril, ruval — tak sa priučil
     <br/>
     (jak Demosténov morskom na hluku)
     <br/>
     znieť búrou, zvonom, hudby lahodou —
     <br/>
     sám on však zaznal dobrý prameň ten,
     <br/>
     až k dnu ho znenávidel. — Z tohože
     <br/>
     tam Turca s mliekom materinských pŕs
     <br/>
     — ó, prsia, ktoré veľduch požíval —
     <br/>
     zas vžblnkli všetky kúzla prírody,
     <br/>
     kvet, obraz, jas, vzlyk trávnic slávičí…
     <br/>
     do mysle Petroviča: zaspieval
     <br/>
     prekrásnu pieseň! — No nie rodine,
     <br/>
     nie materi — lež z krbu vyšľahov
     <br/>
     prameňom, žhavým sopky výronom,
     <br/>
     dal zachvátiť sa lichej vzduchohre,
     <br/>
     povetroň dúhou roveň preklenul:
     <br/>
     tam perál pršal svit, tu súmrak sĺz…
     <br/>
     A koľkí ešte tak nám unikli!
     <br/>
     Zanikli pre nás, temer útratou
     <br/>
     porážajúcou, z Tatier paláca,
     <br/>
     jak počas skazy z tvŕdze sionskej,
     <br/>
     až odkydali všetky ozdoby,
     <br/>
     piliere, viežky, sošky, vencovie,
     <br/>
     šľachetná obluč, kvet spôn, štítov pych,
     <br/>
     z mramoru odev s vkladmi porfyru,
     <br/>
     prám alabastru, hviezdny diadém,
     <br/>
     s ním prápor zory, svitu hermelín,
     <br/>
     erb slávy: i sám scvrkol na chatrč,
     <br/>
     len šťastie, že mu zbudol fundament,
     <br/>
     tá žula aspoň! — Na to pomysliac,
     <br/>
     uverte, moji, často zastane
     <br/>
     um, neviem… ale tak mi predchodí
     <br/>
     vše rod náš: i vzdor jeho chudobe
     <br/>
     že boháčom je, klenotníkom kýms’,
     <br/>
     z jehožto krámca za šperkom šperk, skvost
     <br/>
     za skvostom chváce pyšná cudzina —
     <br/>
     či v prírode že je as’ kvetnou, jejž
     <br/>
     nesmrtným brečtanom, z dúh povojou
     <br/>
     sa šnuruje dub spupný hen, tam hrb
     <br/>
     sšarpanej vŕby, púšte bodľač, vňať…
     <br/>
     No predsa — chvála Bohu za to buď! —
     <br/>
     i lepšie, lepšie hrivnu uložil:
     <br/>
     do pokladnice zrovna Slavianstva!
     <br/>
     Aj, Kollár, aafárik… to istizny,
     <br/>
     ichž slávo-úrok on si poťahá,
     <br/>
     kým svetom bude svet!… Tak mali sme,
     <br/>
     hľa, talenty: ich voslep rozdali,
     <br/>
     či proti vôli zutrácali ich,
     <br/>
     i zachovali za hrsť pre seba,
     <br/>
     pre velespolok Slávy, pre ľudstvo,
     <br/>
     kráľovstvo ducha… Mali mužov sme;
     <br/>
     i ešte máme! nielen od knihy
     <br/>
     kníh tých — ja sám som jeden z najmenších —
     <br/>
     lež z každej vrstvy, z akých ukladá
     <br/>
     sa spoločenstvo: toho, práva meč
     <br/>
     v pravici, toho s moci čelenkou,
     <br/>
     hen bystrých priemyselných… V duchu zriem:
     <br/>
     jak opäť Mojžiš schádza Sinajom
     <br/>
     s posolstvom — skvitá Áronova hôl;
     <br/>
     vo zbore rekov válči Jozue —
     <br/>
     i od pluhu jak náhli Gedeon
     <br/>
     buriny zbaviť nivy v Gileád;
     <br/>
     za Dávidom rad pevcov s harfami:
     <br/>
     ich hra, čo šelmy krotí, azda že
     <br/>
     i odpadlíkov ešte privráti —
     <br/>
     Oj, budeme ich mať! Len pozrieť kol
     <br/>
     bedlivým okom, vďačným uchom čuť
     <br/>
     ich povel, plnoverne pozdvihnúť
     <br/>
     ich na ramená!… Takto v budúcnosť
     <br/>
     národa verím — Bože, pomiluj! —
     <br/>
     Vy, mládež…“ povstal, v tvári žiar i znoj,
     <br/>
     chvev postavou — „vy chápte, cvičte sa!
     <br/>
     Chcem úfať…“ Za ním zápäť pobrali
     <br/>
     sa domov všetci.
     <br/>
     Ezech s Gáborom
     <br/>
     i s páru ešte tiahli pospolu.
     <br/>
     „No, rozumel si mnoho z kázne tej?“
     <br/>
     tak ku Pavlovi Jonáš. „Bratišku,
     <br/>
     rebríka toho nemáš v dedine:
     <br/>
     tak vysoko to šlo…“ „Jakž ten duch
     <br/>
     mu vymlúvať dal…“, Ezech potvrdil,
     <br/>
     „reč vzácna, no i slovo na čase,
     <br/>
     keď doba nová. — Verže musíme
     <br/>
     tiež pomladiť sa, zlieniť už raz, tú
     <br/>
     chrastavú kožu vyzuť…“ Gábora
     <br/>
     však ťukol po pleci: „Poď ešte k nám!“
     <br/>
     „Nie, Ezko,“ ten mu na to, „akýsi
     <br/>
     som mdlý — vieš, prečo — lepšie len ísť spať —“
     <br/>
     „A na Zámok šak? Na pánt?“ Jonáš v smiech.
     <br/>
     „Ba do sitna —“ „Veď s Eržou vraj ste už
     <br/>
     zosobášení!…“ „Ale choď mi s ňou!“…
     <br/>
     <br/>
     *
     <br/>
     <br/>
     „Už idú!“ „Idú!…“ pokrik v zástupe
     <br/>
     a mítor. „Teraz obracajú sem!…“
     <br/>
     „Ťaj, viťúzi!…“ A vskutku po ceste
     <br/>
     od Malo-Vlkolína vedúcej
     <br/>
     cez panskú roveň (ani prestretá
     <br/>
     by veleplachta), zhusta topormi
     <br/>
     vrúbenej, po nichž plástmi jarabel
     <br/>
     mladušký sneh sa, — jazdcov pestrý húf
     <br/>
     sa skokmo blížil; i jak slniečko
     <br/>
     vše z roztrhaných blyslo oblakov,
     <br/>
     jas komonstvom tam, tuto v divákoch
     <br/>
     však podiv vyvolalo zakaždým:
     <br/>
     „Hí, nikdy! Krása!…“ „Ani husári…“
     <br/>
     Nu, bandérium; ono. Starý pán,
     <br/>
     pán Móric Farkaš stal sa županom;
     <br/>
     i uvítať ho, na hranici snáď,
     <br/>
     v tej hodnosti — sa vracajúceho
     <br/>
     vraj prosto z Viedne — a tak s príslušnou
     <br/>
     ho pompou doprevadiť do sídla
     <br/>
     stolice: jemu to šli v ústrety.
     <br/>
     Na čele vlkolinských šuhajov
     <br/>
     hnal Gábor. Jak by k tomu zrodený,
     <br/>
     na paripe si sedel ohnivej,
     <br/>
     brk za kolpakom, z pleca ovisom
     <br/>
     mentiečku, spod nej šable obnovec…
     <br/>
     len fúzy nech: a husár bez páru!
     <br/>
     No aj si viedol okázale. (Hja,
     <br/>
     vo svojom živle bol: si pobrnkať
     <br/>
     môcť v sláve prchavej…) Hneď obzrel sa
     <br/>
     po šíku, vodca jak, mu pokynul;
     <br/>
     hneď ostrôžky zas vnoriac do slabín,
     <br/>
     uskočil strelmo, uzdu popadol
     <br/>
     však silnou rukou vtom, že paripa
     <br/>
     šij lepú nahnúc, pod ním do taktu
     <br/>
     sa vzala hupkať, vskutku cifrujúc
     <br/>
     i pohadzujúc snehu podkovky,
     <br/>
     až rozkoš bĺkla z očí, z tváre mu.
     <br/>
     (Komoňa pojčal sám mu županov
     <br/>
     syn Aladár. Dal okantáriť ho
     <br/>
     nádherne, skvostnou pokryť čabrakou —
     <br/>
     sám, v hrive jeho črčrúc ligotnej,
     <br/>
     chcel Gáborovi pomôcť v strmeň, no
     <br/>
     mžik! a bol v sedle pevne. — Otočil
     <br/>
     kol paripou; a kolpak nadvihnúc,
     <br/>
     pokríknuc ,Za mnou!…’ spred kaštieľa, sťa
     <br/>
     by víchra záraz, bzíkol vo výcval…)
     <br/>
     Pod jeho ráznym tedy velením
     <br/>
     tak k Vlkolínu uháňali, si
     <br/>
     vše zavýsknuc i zaspievajúc, vraj:
     <br/>
     <br/>
     V Móricovie dvore kukurica rastie:
     <br/>
     dajže, Bože, slnka i dáždička časte!
     <br/>
     <br/>
     Dáždik ju omyje, slnko utrie zase:
     <br/>
     narastie. — Na nej sa koník môj popasie.
     <br/>
     <br/>
     Koníček na lístí zrána, podvečerom…
     <br/>
     Kvet jej riasny bude za klobúk mi perom!
     <br/>
     <br/>
     A tie zrnká z šúľka budú miesto broku:
     <br/>
     dievčaťom do srdca, hladošom do boku…
     <br/>
     <br/>
     Jak dobiehali však, zas z diváctva
     <br/>
     vzdor kriku-hluku zaznel popevok:
     <br/>
     <br/>
     ,Keby nie Tamáši a nie Farkaš Móric,
     <br/>
     veru by zemani nemali nohavíc…’
     <br/>
     <br/>
     A Erža, ako Gábor prifrčal
     <br/>
     povedľa, hrdý úsmech na ústach,
     <br/>
     vo vytržení celá, hodila
     <br/>
     mu kyticu. Však nedochytil ju;
     <br/>
     upadla. — Kone po nej kopyty —
     <br/>
     „Juj, babrák!“ zjakla. „Všetek muškát som
     <br/>
     si ošklbala pre ohavu, pre…“
     <br/>
     škamrala. V chachot ženy navôkol —
     <br/>
     A jazda ďalej trieli s dupotom —
     <br/>
     <br/>
     *
     <br/>
     <br/>
     A zasvitnul deň voľby snemovej.
     <br/>
     Deň marcový.
     <br/>
     Noc spriadla holomráz
     <br/>
     až chrupotiaci, sťaby zo zrebí
     <br/>
     ho bola drugala; deň s ránom však
     <br/>
     hmlou pozavalil údol, schlpeným
     <br/>
     i ligavým jak vláknom. — Príšery
     <br/>
     čo, mihali sa rínkom stíny v nej,
     <br/>
     podivných tvarov, v nič sa rozplynúc;
     <br/>
     čos’ máchnuť zdalo sa, jak ohromná
     <br/>
     by peruť netopiera; až keď sa
     <br/>
     z nej vymotalo, doznať: zástava
     <br/>
     to, ľaď, hej… (Chlapča odľahčilo si
     <br/>
     povzdychom, uprúc na ňu zdesený
     <br/>
     zrak svoj.) A tie zas tône tekavé,
     <br/>
     zo zakuklenia apokalypsy
     <br/>
     sa kľuvajúce, v trysku spínavých,
     <br/>
     jak síru i plam prskajúcich by
     <br/>
     na tátošoch, i krielcia na prilbách,
     <br/>
     z pliec mračný plášť — čo ony? Heroldi
     <br/>
     var’ zmŕtvychvstania, súdu, ku urne
     <br/>
     tej božskej zvúci?… Ejha! Korteši;
     <br/>
     tiež zvestoni: len z fajty havranov —
     <br/>
     Aj čuť, hľa, zhora-zdola krákor ich:
     <br/>
     ,Ať žije vlasť! Ať…’ Pokrik, ovšemže,
     <br/>
     v tej mluve zvláštnej, panskej, ktorá síc’,
     <br/>
     jak akákoľvek iná, vyvábi
     <br/>
     kol z grúňov ohlas tiež, no poneváč
     <br/>
     im nezrozumiteľná, cudzotná,
     <br/>
     v protive s každou totu tóninou:
     <br/>
     len mumlavý. — Čuj! Čuj ho: kŕdľov on,
     <br/>
     sem narazených…
     <br/>
     Onedlho a
     <br/>
     námestie hemžilo sa národom,
     <br/>
     jak v búri pleso, hučiac zmietaním.
     <br/>
     A voľba započala: ústavný
     <br/>
     ten trh a lomoz, hurhaj, končiaci
     <br/>
     s čemerom zavše, s mdlobou… Kto by aj
     <br/>
     ho znázorňoval? Pero zaškrípe,
     <br/>
     keď odpor v duši. — Myslíš nahliadnuť
     <br/>
     v zdroj krištáľový, z nehož vyteká
     <br/>
     prúd, z púšte život vyludzujúci,
     <br/>
     tok edenu, a oko utkvie ti
     <br/>
     na bahne — vôkol, ovšem, tučná byľ
     <br/>
     šťaviny, blenu, ale po šľachte
     <br/>
     je rastlín: puch a hnis — i odvrátiš
     <br/>
     zrak s hnusom… A veď, ako našský chvast
     <br/>
     v svet hlása starú jeho hodnotu:
     <br/>
     snáď z pradôb už, je vždy si podobný,
     <br/>
     jak vajce vajcu, ten vždy. (Stadiaľ var’
     <br/>
     i pečať príslovia: ,Hriech na Uhriech’ —
     <br/>
     I pokuta však, veru!…)
     <br/>
     Ostatne
     <br/>
     niet o čom reči šíriť. Prvej, než
     <br/>
     tam hor’ si slnko zvlieklo osuheľ,
     <br/>
     ten budúcna jak závoj netrebný,
     <br/>
     prekážku svetla, clonu nevraže,
     <br/>
     tu dol’ už svitlo z šera osudia,
     <br/>
     tu jasno určité a radosť dňa
     <br/>
     a myslí roztopaš… Pán Tamáši
     <br/>
     (tiež z pohlavárov jeden), nemajúc
     <br/>
     ni znáčka-mráčka protivníkom (môž’:
     <br/>
     ctihodným vlivov, zájmov zmierením —
     <br/>
     aj najlepšie — I neba posol hen
     <br/>
     tak zjednať by sa mal: a mrákavy
     <br/>
     by pod zem zaliezli vše…), Tamáši
     <br/>
     sám šťastne zhrnul všetku dôveru,
     <br/>
     vyslancom blyskol. Vykričaný ním,
     <br/>
     krik hrozný zhučal jemu k pozdravu
     <br/>
     vo množstve zdola, jak by potrhlom,
     <br/>
     na spôsob víchra: stoličný až dom
     <br/>
     otrnul v múroch, z jeho okien kyv
     <br/>
     hláv nasviedčaním, obličajov jas,
     <br/>
     z rúk nežných vlajot bielych ručníčkov…
     <br/>
     A dav sa zdvihol, valom hnul, toť tvŕdz
     <br/>
     čajs’ podmyť hroziac… Ale Orlóci
     <br/>
     (tiež slúžnodvorský), okno vytrhnúc,
     <br/>
     na striešku vyskočil vtom nad bránou
     <br/>
     (chlap obor, brucháč, bradu do pásu),
     <br/>
     i zdupkajúc tam, v kýchsi jančiarkach
     <br/>
     so žltým strapcovím, a pozorom
     <br/>
     pojastriac, spustil: „Milí voliči!
     <br/>
     Vlastenci! Uhrá do koreňa — hop!
     <br/>
     hop! slúchajte — Vy harkabúzi, vy…
     <br/>
     Vlasť naša (utrel čelo) bola už
     <br/>
     stracená, hej — šak viete? Világoš!
     <br/>
     Tam upadla jej sláva do jamy —
     <br/>
     Ten áruló, ten… (päsťou zahrozil)
     <br/>
     a moskáľ! Terrem… Ale nakrátko:
     <br/>
     povstala hore, žije! Bude žiť!…
     <br/>
     aak kričte: Éljen!… Ešče!… Ešče!… Tak —
     <br/>
     Jej synová sme šetci. Ona nás
     <br/>
     rovnako rada, bere na prsá
     <br/>
     a dojčí… I vy tak hu milujte!
     <br/>
     Ah! (Chvatnul k srdcu.) Dnes ste slúžili
     <br/>
     jej pekne, keď ste, ako bol jej vinš
     <br/>
     i dobrodincov vašich v dome tom
     <br/>
     i vrchností též, jednohlasovne
     <br/>
     užili vóta, slobód uherských,
     <br/>
     a vyvolili na diétu ste
     <br/>
     veľkomožného… (,Iljén!’… povyk kol.)
     <br/>
     Skrzeva teho máte zásluhu
     <br/>
     velikú o vlasť; tým vás tužejšej
     <br/>
     pritisne na prsá, i budete…
     <br/>
     Ľaď, tutaj! (Z brány vyšiel Tamáši.)
     <br/>
     To ten kvet, čo ste dneska odterhli
     <br/>
     pre vlasť! — Hou! Revci, Vilci, Medvedi…
     <br/>
     špás (rehotal sa); v címeri zver též —
     <br/>
     Sem! (aatkou povil.) Za ním!…“ zoskočil,
     <br/>
     až pod ním zdudnelo. No vyslanec
     <br/>
     už na lavici stojac, začal reč;
     <br/>
     i peroroval, ďakúvajúc i
     <br/>
     sľubujúc hory-doly. Sotvaže
     <br/>
     zakončil: chmatli ho i vyzdvihli
     <br/>
     na vlnu jakby morskú v triumfe,
     <br/>
     pri búrnej hudbe vzali pochodom,
     <br/>
     vo množstve sklbčiac, mrviac, tlačiac sa
     <br/>
     a hulákajúc… ani nestačil
     <br/>
     sa poklonkovať. Ulapili však
     <br/>
     i Orlóciho: bárs i vzdoroval,
     <br/>
     lakťami strkal, drugal nohami,
     <br/>
     „eb… živáň! štipec…“ zreval ani lev,
     <br/>
     preds’ rady dali mu i odvliekli
     <br/>
     ho s výskotom. — Ba jeden do brady
     <br/>
     mu vrepil sa: „Piť, pane (sfňukal), piť!
     <br/>
     Kvak…“ „Pustíš!“ on doň. „Krištof lotrovský!
     <br/>
     Čis’ nežral už…?“ mu zaklial —
     <br/>
     Oproti
     <br/>
     na chodbe stálo kňazov niekoľko
     <br/>
     v skupine. Osve, no im nablízku
     <br/>
     zas hlúčik učiteľov. Hľadeli
     <br/>
     na divadlo to; s trpkým pojedni
     <br/>
     úsmechom v tvári abo zmraštene.
     <br/>
     „Veď máme ten ľud i ho nemáme,“
     <br/>
     vtom z kňazov jeden, „najtiaž zatúkať
     <br/>
     naň z tamtej strany: ani kopovce…“
     <br/>
     „Nedvižná masa!…“ „Ale dvíhajú
     <br/>
     toť —“ „Perse: kladu!… Iba koťuhy!…“
     <br/>
     „Nevypočítateľná…“ „Tak či tak,
     <br/>
     mať musíme ho!“ durkol senior
     <br/>
     do dlážky rúčou bakuľou, „mať! Mať
     <br/>
     do posledného nervu! Len ho v cvik…“
     <br/>
     „Var’ od školy skôr počať“ dekan v to;
     <br/>
     vy, páni učitelia: vtipte sa
     <br/>
     na vzore heno…“ „Veru s vrstvou tou
     <br/>
     to ťažko. — S onými sa rozkmotriť
     <br/>
     však neradno je…“ „Veď, ty diplomat!“
     <br/>
     mu senior, „ty vždy len paktuješ…“
     <br/>
     „Nuž?“ strmnul onen. „Čelom do múru
     <br/>
     snáď…?“ „Etsi fractus… vieš!? či renegát
     <br/>
     má so mnou v jednej mise omáčať?
     <br/>
     Prv zásada — tak ona — ona zas
     <br/>
     a vždy len ona! Žiaden ústupok…“
     <br/>
     „No dobre. Prídu voľby znova: i
     <br/>
     kandidát bude — bude! Uvidím…
     <br/>
     čo mám, dám v obeť vďačne!…“ Ezechiel,
     <br/>
     na kraji skupy vidiac farára
     <br/>
     stáť svojho, priplichtil sa ku nemu.
     <br/>
     „Ej, vaša milosť,“ riekol, „kedy sa
     <br/>
     my pochlapíme? Kedy prerazí
     <br/>
     i vôľa ľudu?“ „Ľud sám musí chcieť
     <br/>
     prv, synak,“ kňaz mu. „Potom — príde čas,
     <br/>
     len vytrvalosť — príde…“ V sprievode
     <br/>
     vtom vicišpán sa zblížil, obočie
     <br/>
     stiahnuté; vzozrel — „Páni, k obedu!“
     <br/>
     pokynul mimochodom. „Istotne,
     <br/>
     domine magnifice —“ Senior
     <br/>
     však zbĺkol až: „Im strúhať zdravice,
     <br/>
     šak?“ vrkol. „Uhádli —“ a pozazrel
     <br/>
     za podžupanom: „Starý nepřítel! —
     <br/>
     Kto chce, nech ide…“
     <br/>
     <br/>
     Pozde za noci
     <br/>
     hviezdnatej, mraznej, cestou hrochotnou
     <br/>
     sa ubierala vlkolínska mlaď
     <br/>
     k domovu. Išlo to dosť prevrhom
     <br/>
     (nu, ako z voľby a či z jarmoku)
     <br/>
     i s lármou, šanty. Hulákali; v hvizd
     <br/>
     o závod vtrhli. I zas znôtili,
     <br/>
     a Gábor — poznať bolo — viedol chór:
     <br/>
     <br/>
     ,Plače dievča, plače dievča po doline —
     <br/>
     Ej, pobrali ho na zeline,
     <br/>
     ej, pobrali ho na zeline.
     <br/>
     <br/>
     Kebych vedel, kebych vedel: ktorý hájnik?
     <br/>
     Ej, Tamášiho pán úradník,
     <br/>
     ej, Tamášiho pán úradník!
     <br/>
     <br/>
     Kebych vedel, kebych vedel, že bez viny:
     <br/>
     ej, zapálil bych tri dediny!
     <br/>
     Ej, zapálil bych tri dediny…’
     <br/>
     <br/>
     *
     <br/>
     <br/>
     Ó, máj!… Ty junoš s lícom rumenným,
     <br/>
     so slncom v zraku čistej modrine,
     <br/>
     v kaderiach s nocou, ambrou kvapavou,
     <br/>
     hneď škovránčí, hneď opäť slávika
     <br/>
     spev na rtoch, v stredku krákor sokolí;
     <br/>
     na mysli rozpuk kvetomyšlienok,
     <br/>
     zo srdca zdrojmi tryskajúci cit,
     <br/>
     s krielami u pliec ducha, odvahy
     <br/>
     búrlivý otras hruďou, vôle blesk
     <br/>
     jagotný v ruchu, v žilách bujarých
     <br/>
     síl záprah bystrý v službe úmyslov:
     <br/>
     aj, mládenče ty, reku, umelče,
     <br/>
     div, čar tvoj okolo! Tvoj velečin,
     <br/>
     tvoj dômysel i výkon majstrovský…
     <br/>
     Kam dozrieť: tvoja tenie nádhera
     <br/>
     od hole k holi rúcha vlnením,
     <br/>
     sťa mladuchinho v slávnom povleku,
     <br/>
     beľ z ľalíj základ, paprskov ním spleť,
     <br/>
     pruž tu-tam mižná jakby z krvi — snáď
     <br/>
     aj z krvi vskutku, piesňou horúcou
     <br/>
     vyrážajúcej z vtáčích srdiečok;
     <br/>
     kam dočuť: hudby šumí záplava
     <br/>
     chorálu deltou, prúdmi akordov,
     <br/>
     sa jak by práve z lúčozlatých strún,
     <br/>
     rozkošou schvelých, vyráňajúc i
     <br/>
     po hravom vale, špľachte radostnom
     <br/>
     jak vodopádom — sťa by preťal zvuk —
     <br/>
     stekajúc, miznúc kamsi za obzor —
     <br/>
     Ba každý zmysel stihne idol svoj
     <br/>
     v tom toku krás a v premien divadle,
     <br/>
     mu pokorí sa v túžbe ľúbostnej,
     <br/>
     ho vzývajúci kľakne predeň a
     <br/>
     hneď slasťou mrie, hneď živne velebou…
     <br/>
     Tie skaliská tam — ozaj čnejú-li
     <br/>
     vždy ešte hmotou tupou? Nemožno!
     <br/>
     Skôr hradby ony budú — na tos’ ich
     <br/>
     ty čudotvorca preobrazil! — Hej,
     <br/>
     palácom budú, zámkom: na nocľah
     <br/>
     kam zachádzaš, bys’ po dňa výpravách,
     <br/>
     princ-dobrodruh, svoj ochmeľ utrovil,
     <br/>
     kde avšak preds’ i vo snách pracuješ
     <br/>
     — prstíkmi všetkých zlatopriadok: hviezd —
     <br/>
     na novom prekvapení zajtrajšom —
     <br/>
     Tie háje — vskutku sú tak nehybné,
     <br/>
     tak zasmušilé? Oj, nie, úlohu
     <br/>
     tiež svoju znajú: šijú — za noci
     <br/>
     šidlami sebe bôtky machové,
     <br/>
     obratní ševci; za dňa zase čo
     <br/>
     krajčíri umní lesklým ihličím
     <br/>
     s pablesknou nitkou, mnohdy perlami
     <br/>
     i drahokamy dokladajúci,
     <br/>
     na tvojom, hrdošu ty, úbore,
     <br/>
     na tvojich plesov zdobách, fáboroch,
     <br/>
     na dúhach, práporoch tých nebeských,
     <br/>
     i na mračnách, keď vášňou zahoríš —
     <br/>
     Hen dúbrava — či hlava bolí ju,
     <br/>
     že s podopretou zdá sa dumať? Nie,
     <br/>
     je zdravá, čulá; ale myšlienky
     <br/>
     jej šantujú v nej lístia trepotom,
     <br/>
     čo mravce hmýria, bzučia hajnom včiel,
     <br/>
     na srdci iskrí túžob pahreba —
     <br/>
     i penicou lká, nyje: nebodaj
     <br/>
     za tebou, šuhajko, tak cnie sa jej —
     <br/>
     A lazy čože? Starci-plešivci,
     <br/>
     len včude strúčky šedín — porastlá
     <br/>
     hrabiny pamäť, obŕv kostrnky —
     <br/>
     zakvitlé tŕnie; stranou kožuchy,
     <br/>
     sa vyhrievajú v teplom úslní,
     <br/>
     si vyprášťajú hnáty, pojeden
     <br/>
     vše kýpťom briežky, suchou rukou čo,
     <br/>
     či kriakom jalovca, jak čeľusťou
     <br/>
     by, skývuc: Sem sa, chasník nezbedný,
     <br/>
     saď medzi nás! Nás prestroj, zotav nás —
     <br/>
     Ten potok — hľa-hľa! jak sa zligotal
     <br/>
     ni ryba v švihu, krútiaci sa had —
     <br/>
     či potokom je posiaľ? Sotva; tvoj,
     <br/>
     tvoj opaštek on, driečny valachu!
     <br/>
     No na svite už, láskou zmožený,
     <br/>
     na ústach ústa v bozku opojnom,
     <br/>
     doline-deve dals’ ho… Vzala pás
     <br/>
     i prepásala ním sa zvodlive,
     <br/>
     všetečný smiešok v jamkách líčok, zrak
     <br/>
     šelmovstva plný, mamu… Lež či vieš,
     <br/>
     jak bez opaska obstál Jánošík,
     <br/>
     jak v silách omarel?… ,Hoj, neboj nič,
     <br/>
     mám družku jeho ešte, valašku!
     <br/>
     Tamhore drieme v tôni hlbokej:
     <br/>
     nu, chovanica ,Studieň’, dvojostrý
     <br/>
     meč, riava horská… Len raz zahvizdnem
     <br/>
     v brál uši, strasiem lesov hrivami,
     <br/>
     širákom zmácham blesko-prackatým,
     <br/>
     zatúkam v poplach hromu fujarou:
     <br/>
     a valašienka bystrá, okamih
     <br/>
     len — prez všetky sa pretne doliny,
     <br/>
     prez všetky ľvicou-žnicou, prívalom…’
     <br/>
     — Tie luhy — nie to bieloviská? Môž’,
     <br/>
     lež kde sa slní striebro-zlatohlav:
     <br/>
     nuž, kvetoviská skorej — Záletník
     <br/>
     ty plnokrvný! Bo ti povoľa
     <br/>
     i chuť, tys’ zhodil hunku kvetistú
     <br/>
     i postrel po nich, vábiac dievčín roj,
     <br/>
     polievajúcich plátno, upätých
     <br/>
     tak skočne… ich zvúc sladkým lichotom:
     <br/>
     Ó, poďte, milé! sem si pohovieť…
     <br/>
     nad baršúň mäkšia je, jak tafata
     <br/>
     i hodváb šušťavý… Jej výšivky
     <br/>
     však strhám všetky! Každej nameriam
     <br/>
     na partu, limce dlhý, dlhý kus —
     <br/>
     ba postrihám ju celú naskutku,
     <br/>
     jak ľúbo: na sukničku, živôtik…
     <br/>
     Tie polia — ako štice zježili!
     <br/>
     Tys’ vydrmal ich za ne, ranostaj:
     <br/>
     Leňosi, hore! Hore, drichmaví
     <br/>
     paholci!… Prebrali sa; prchli sny
     <br/>
     čo ľahké pary vzduchom. — akunty ten
     <br/>
     si češe, šetriac dávny chodníček:
     <br/>
     z tej strany žitko, z onej ľadníček;
     <br/>
     ten britvou — skôr var’ srpcom trávnice —
     <br/>
     zas bradu zháľa: zmladlú medzičku,
     <br/>
     pupenček zrezal, pustil krvičku;
     <br/>
     ten pretrel oči: blysol dvojstý zdroj;
     <br/>
     ten okrúcajúc zôrne návlaky,
     <br/>
     ni drozd si hvízda; strmnul onen: grúň
     <br/>
     to štíhly — tentam zrovnal by sa rád,
     <br/>
     no kmeť už, s ťažkým väzov pahrbkom…
     <br/>
     A všetci hneď sa dali do práce!
     <br/>
     Jej ruchu ľakli snáď sa hrudy, toť:
     <br/>
     bo z brázd kol, rozstrúc krielcia zelené,
     <br/>
     sa dvíhať zdajú kŕdli, letieť — Kam?
     <br/>
     Kam? — Zlatému čajs’ letu v ústrety,
     <br/>
     čo pozláti im perie… Potom? V kráž
     <br/>
     akiste stvore onej brnavých
     <br/>
     líc, totiž jeseni, tej gazdinej
     <br/>
     hrabivej; tá ich zlapá, chúďatá,
     <br/>
     sťa húsky (ježibaba v povesti),
     <br/>
     i ošklbe a pustí v mrazný svet:
     <br/>
     a z peria toho zlatoriasneho
     <br/>
     nastele duchien stohy v záčinoch…
     <br/>
     Toť, ker! Že drieň on? Horký! Družbovský
     <br/>
     on roztomilý: vedie krovinu
     <br/>
     kaliny a či vlastne mladušku
     <br/>
     vo venci belokvetom na sobáš.
     <br/>
     Kam? Pred kňazov-múď snáď… S kým? Ženíchom
     <br/>
     lôh bude var’, či starý mládenec:
     <br/>
     klen vyšnorený? — S nehou pred nimi
     <br/>
     sa uhýna byľ, kvieťa, šepocúc:
     <br/>
     Oj, po nás, po nás smelo ku cieľu,
     <br/>
     my čalúnovou k nemu podlahou…
     <br/>
     A nad dedinou — v letku gule to,
     <br/>
     zakotúľnuté plochou obzoru?
     <br/>
     Obrovské glóby; pôda zelená
     <br/>
     a po nej kyste srieňa s červene
     <br/>
     nádychom meňavým. (Ten najväčší:
     <br/>
     ha, ,rodostrom’! — Ach, klesá…) Zurvalče!
     <br/>
     To tvoje lopty, hejže? Vyvádzaš
     <br/>
     hry — len s kým? Našiels’ roveň v dedine
     <br/>
     pomedzi chasou azda? Ech, ba! Chrúst
     <br/>
     a trpaslík sám tam. — Hej, stranníkom
     <br/>
     hen slnko iste ti; no, podhoď, no!
     <br/>
     Však zručne! Nie kams’ lúkou blankytnou,
     <br/>
     lež jemu prosto v zlaté priehrštie…
     <br/>
     Ó, božská hra! aum, poskok, jasot, ples!
     <br/>
     A všade také kúzla zázraky
     <br/>
     kol: obrazárňou jakby, sochárňou
     <br/>
     i klenotnicou skromný rodný kút,
     <br/>
     že od divu dych ťažko popadnúť;
     <br/>
     zurk piesní z výšin, dolou hudby brod —
     <br/>
     že srdce zabúda svoj na tlkot.
     <br/>
     Tak pôsobíš, tak tvoríš, majstruješ,
     <br/>
     ty, čarodejný máj! Roh hojnosti
     <br/>
     prechýlils’ nadobre: i nádejí
     <br/>
     a čáky šustnul z jeho dutín v šír
     <br/>
     spln zvrchovaný kyprou zeleňou,
     <br/>
     žeravým skvetom, zarážajúcim
     <br/>
     už oberačiek medom zďaleka,
     <br/>
     žne veselím i chleba zápachom —
     <br/>
     rozvitkom sypnul slávnym, úponiek,
     <br/>
     tykadiel motky s vlásím, pastorčím,
     <br/>
     i bedára hruď ešte scivenú
     <br/>
     oliezajúcich, sťaby háčkami
     <br/>
     pripínajúcich k stromu života.
     <br/>
     I cmiter, ľaď! si zhalil pokrovcom:
     <br/>
     len glbať rúna, pestrá činovať —
     <br/>
     nie tlenia viac on mĺkvou zápačou,
     <br/>
     zármutku svahom, plačom zjarčeným,
     <br/>
     lež miestom kratochvíľ, stred výletov,
     <br/>
     dostaveníčko: bodré svity kde
     <br/>
     a tône snivé v nežnom spolčení
     <br/>
     splývajú v rozkoš — pod osikou vše,
     <br/>
     šat mriežkovaný v riasach okolo,
     <br/>
     poktorá z tôní v spočin zasadne
     <br/>
     i vije veniec z kvetín pohrobných,
     <br/>
     svit však ho viaže lykom zlatistým,
     <br/>
     a jak už dovitý, tu zodvihnú
     <br/>
     ho na ramenách oba vysoko,
     <br/>
     oblučím vznesú vzletným, roztočia
     <br/>
     kol girlandami po konároch líp,
     <br/>
     i štíty kostola ním obopnú,
     <br/>
     a po ňom, jakby šnúrou húpavou
     <br/>
     čo fantómy sa pustia v chorovod,
     <br/>
     v zázračný tanec, v čarný telocvik —
     <br/>
     I kto by na mohyly, zapadlé
     <br/>
     kdes’ do vĺn pažitnatých, pomýšľal
     <br/>
     pri divadle tom vzdušnom, v nadsvetie
     <br/>
     uchvacujúcom myseľ…?
     <br/>
     Včera, toť,
     <br/>
     mrákavy brzkým dažďom hrozili,
     <br/>
     už od poludnia spoza obzoru
     <br/>
     sa vystavujúc valy, baštami,
     <br/>
     kamdiaľ viac hustnúc, rastúc záplavou
     <br/>
     až po vrchol, stok nahor tisíc riek:
     <br/>
     síňava desná, žúžoľ, kde-tu fľak
     <br/>
     jak z medi, hnevu vášňou zjatrený,
     <br/>
     že bez súmraku, toho tichého
     <br/>
     úmoru zdravia, zrazu skonal deň;
     <br/>
     no tys’ sa tomu vzoprel úmyslu,
     <br/>
     i ďalej veľkodušný, zadržals’
     <br/>
     vpád búre. — Prez noc vetrov krídlami
     <br/>
     si poometal nebo načisto,
     <br/>
     vyleštil rosou — svitlo úsvitom
     <br/>
     ni velekalich nový strieborný
     <br/>
     s obetným obsahom, až kypiacim
     <br/>
     hviezd perlotom vdol, na dne s tajomstvom,
     <br/>
     len jak sa on sám nachyľuje a
     <br/>
     mok vyprázdňuje pritom vonný, tak
     <br/>
     sa zjavujúcim svetu postupne:
     <br/>
     so zlatým slncom… Inu, mladoň súc,
     <br/>
     i žičíš rád a praješ mládeži,
     <br/>
     jej zdieľajúc sa celou podstatou;
     <br/>
     a dnes čo viac jej najútlejšia časť,
     <br/>
     tá vrstva modrých očiek, buclatá,
     <br/>
     tie púčky smavé tvojich detských dňov,
     <br/>
     tá púpavka, ten drobizg školný má
     <br/>
     svoj ,majáles’. No z tohto podnetu
     <br/>
     nie oná chasa len, i odrastlá,
     <br/>
     ba zrovna sama stárež nemálo
     <br/>
     sa potešila, vidiac na nebi
     <br/>
     predivný obrat: tvojou zásluhou,
     <br/>
     pri lastovičom jasnom švítore
     <br/>
     deň vstávať ružový. — I z povďaky,
     <br/>
     ledaže slnko vzišlo, v dedine
     <br/>
     ťa zasypala chvála z všetkých úst,
     <br/>
     sŕdc zrýchlel tlkot, v domoch zvíril ruch,
     <br/>
     spech z ulíc, pokrik… až i sčerená
     <br/>
     radosťou vlna žitia vyšľahla
     <br/>
     na cestu, s plesným pohla hukotom —
     <br/>
     I kto by pátral po opaku z bied,
     <br/>
     špinavom bytu rube, po ranách
     <br/>
     osŕkajúcich, trýzňach, súžbach? Kto
     <br/>
     by na smrť spomínal dnes? V máji…?
     <br/>
     Veď
     <br/>
     i Tomášovie Marka rada by
     <br/>
     nespomínala… krutej neresti
     <br/>
     ver’ dala výhost, vďačne zmenila
     <br/>
     as’ včerajškom sa trúchlym jasotný
     <br/>
     na dnešok, vďačne; ale rady niet,
     <br/>
     niet pomoci, nie… Vskutku hádanka:
     <br/>
     čo podrylo jej mladý dobrobyt,
     <br/>
     jej uškodilo zdraviu? Či hen žiaľ,
     <br/>
     že Ezech bol ňou prosto pohrdol
     <br/>
     (ač ľúbila ho veľmi), zármut ten,
     <br/>
     i ukrývaný v sebe, napokon
     <br/>
     sa chrobákom stal vnútri hlodavým
     <br/>
     i podjesť vzal sa koreň kvetiny
     <br/>
     do posledného vlákna, a či ples
     <br/>
     ten u Boldkov skôr vinou?… Boh ho zná —
     <br/>
     Dosť na tom: krátko po tej zábave
     <br/>
     onemocnela vážne. Zima ju
     <br/>
     schytila — údmi zvládla únava,
     <br/>
     kás’ tieseň v prsiach… Zánet (súdil zhon
     <br/>
     báb), zapálenie bude! — Iste pľúc:
     <br/>
     hľa, blčí celá! Nabieha jej tvár,
     <br/>
     belasie, dych sa kráti… Odvarok
     <br/>
     jej z pľúcovníka! Chrenu… Lepšie priam
     <br/>
     len pijavice! Avšak kole ťa,
     <br/>
     Mariška? Chúďa… Môž’ byť, ruža že —
     <br/>
     ej, mrcha kvet tiež… A ak, božebráň,
     <br/>
     by úložnica? Hrúza!… „Nepleťte!“
     <br/>
     ich od postele krstná Estera
     <br/>
     zahriakla. „Moje milé veštice,
     <br/>
     veru vy viete… Tomáš, kdeže si?
     <br/>
     Ruš ku mne zaraz! Daj zapriahnuť a
     <br/>
     frč pre doktora. — A ty, dievčica
     <br/>
     (po vrelom čele dlaňou prešla jej),
     <br/>
     trp ako svrček; najskôr sama si
     <br/>
     si príčinou. Jak prišla choroba,
     <br/>
     i pôjde: žiaden strach. — Ty, kmotra, však
     <br/>
     budz múdra: nehyň, nelamentuj hneď;
     <br/>
     jest to tu… Nazriem znova po chvíli —
     <br/>
     Preč, ženy! Za mnou… Pokoj chorôbke;
     <br/>
     a, Plevuľsko ty, babo, nebabri:
     <br/>
     doktora vyčkať načim…“ No ten sám
     <br/>
     v tme zdal sa tápať; z daných príznakov
     <br/>
     nedospel k jadru. Hlavou pokrútil
     <br/>
     a mlčal. Čakal vývin nemoci,
     <br/>
     tvar asi ostrý; avšak k podivu
     <br/>
     obavy zlyhali, až zarazil
     <br/>
     sa nad tým. Snáď i trúfal, nebezpeč
     <br/>
     že odvrátená, aspoň v pošmúrnych
     <br/>
     spríjemnel ťahoch; ale váhal preds’
     <br/>
     i ďalej s nálezom. Až nemocnej
     <br/>
     stav všeobecný keď sa urputne
     <br/>
     predĺžal: mdlota, nechuť, vrtošný
     <br/>
     skok náteplia; keď sľubnej nápravy
     <br/>
     dni púhou zbleskli šaľbou, nevzpružiac
     <br/>
     síl pokleslých, ba i pot za noci
     <br/>
     ich zmysle podmieľať — dych trhaný
     <br/>
     jaks’ hržať počal, uzliť v škaredé
     <br/>
     sa kašlisko, kdes’ strácať, v podzemia
     <br/>
     sťa dutinách — bol s vadou načistom.
     <br/>
     Ulapil neduh: podludníka jak
     <br/>
     na skutku, ponočného zlodeja,
     <br/>
     z pŕs panenských odvláčajúceho
     <br/>
     životnú hotovosť. Čím skúsenosť
     <br/>
     aj veda slúžili mu, s ochotou
     <br/>
     i všetko použil… I cez zimu
     <br/>
     vardala Marka. Vstala (vtedy vše
     <br/>
     i práce chytila sa okradom;
     <br/>
     no pokus nesnadný — ju oblial var
     <br/>
     a ruky odpadli…); i ľahla zas.
     <br/>
     Tenknúce pery, lícom vyziablym
     <br/>
     vznet škvrnitý, kýs’ závoj na očiach,
     <br/>
     oblosti súmer hranatiaci, hlas
     <br/>
     kaliaci sipot… vôbec s každým dňom
     <br/>
     vždy viacej tôni celá podobná,
     <br/>
     nech nie ten nápad časom na zádrh:
     <br/>
     bez stonu, trpne chradla, zvädala —
     <br/>
     Len jari dočkať! K tomu túžobu
     <br/>
     uprela všetku. Tyla z nádeje
     <br/>
     tej hladným deckom, veriac, chudinka:
     <br/>
     tá ošetrí ju ináč! Uzdraví,
     <br/>
     sťa ten krík ošatí; i nadpradie
     <br/>
     svoj mladý život zas, oj, inak si
     <br/>
     ho sporají — Len jar… Aj dočkala
     <br/>
     sa jej, ba mája samého; no as’
     <br/>
     jak zamrazená zimou jablonka
     <br/>
     jej dožije sa: zopár snietočiek
     <br/>
     vysilí ešte šťavou ostatnou,
     <br/>
     vynúti i kvet — tými zosŕka,
     <br/>
     tým uškrnie sa, skoro okväcnú
     <br/>
     však žihom slnka, zvinú k snu sa, s tým
     <br/>
     i sama zaspí navždy…
     <br/>
     „Mamičko —“
     <br/>
     zrak vzoprúc zapadlý a na ňadrách
     <br/>
     opľaslých suché ruky skrížené,
     <br/>
     tak v ten deň zrána pološeptmo i
     <br/>
     s námahou zrejmou riekla matke: „aak —
     <br/>
     šak dovolíte — mi dnes — vonká?“ Tá,
     <br/>
     jej zapletajúc vlasy, zredlé už
     <br/>
     i bezlesklé a schablé, po tvári
     <br/>
     sĺz kusé sledy, zmrzla temer. „Ach,
     <br/>
     dievčička,“ zlkala, „ešte chladno tam;
     <br/>
     i počína duť. — Veď ich oblokom
     <br/>
     uvidíš dobre…“ „Nie-nie,“ dcéra v to
     <br/>
     s dôrazom, aký hlasu znala dať,
     <br/>
     „hľa, von tak krásne — Pusťte, mamička:
     <br/>
     ten boží — obzrieť svet, ach — Lepšie mi,
     <br/>
     mi ľahšie — verte. Azda —“ „Mama, hej,
     <br/>
     hej! vyveďme ju,“chasník Jožko hneď
     <br/>
     sa sestry zastal. „Ale zapleťte
     <br/>
     do vrkoča jej dneska — Marienka,
     <br/>
     šak pravda? — stužku peknú, červenú;
     <br/>
     priam z truhly prinesiem… Aj oblečme
     <br/>
     ju do sviatočných, mama, háb! Veď, hľa,
     <br/>
     dnes všetci ľudia idú sviatkovať!
     <br/>
     I ručník dajme, ten — ten odo mňa —
     <br/>
     šak, sestrička? Bárs prez kolienka len
     <br/>
     prehodiť, ja už pozor dám…“ I ju
     <br/>
     vyviedli, vlastne s dievky pomocou
     <br/>
     vyniesli do záhradky pre domom,
     <br/>
     na prístennej tam lávke nastlatých
     <br/>
     stred perín usadili, braček vtom
     <br/>
     i stolček šupov pod nohy jej. — Číž
     <br/>
     zanôtil práve štítu na hálke
     <br/>
     z hrdielca plna, v sádku susednom
     <br/>
     svoj raj si znajúc, v kútku pod strechou
     <br/>
     lastovky sštebotali, tešiac sa
     <br/>
     u hniezdka z blaha lásky: občula
     <br/>
     čajs’, lebo kýs’ kmit razom preletel
     <br/>
     jej zvlhlou tvárou; vzdychla. — Pohliadla
     <br/>
     kol blúdive, i prekvap radostný
     <br/>
     i horič bolo badať na jej rtoch:
     <br/>
     ten zhíknuť kázal, nimi žmykla tá —
     <br/>
     v podušky skleslá hlavou. — Na slnku
     <br/>
     už rozvíjal kysť svoju orgován
     <br/>
     vo hviezdky modré, sladkým dychčaním
     <br/>
     sprerážav kvetín vône: včielok roj
     <br/>
     pospiechal k nemu, jak by v cukrára
     <br/>
     krám pre pamlsky. — Vôkol od plôtka
     <br/>
     druž tulipánov švárna, narcisky,
     <br/>
     svit rosy ešte v očkách, skyvkali
     <br/>
     jak uvítaním, krajmi hriadočiek
     <br/>
     v nádhere stáli kašky ešte… Z tých
     <br/>
     utrhol hupkom Jožko, priniesol
     <br/>
     ich sestre. „aak sú krásne, voňavé?“
     <br/>
     sa s chvatom pýtal. „A či spokojná
     <br/>
     si s opaterou, riadom tunák? Veď
     <br/>
     chcel som ti kvôli, Marka, všetko tak,
     <br/>
     jak kebys’ sama…“ Tíško prikývla.
     <br/>
     „A rozmajrín kde?“ zdýmla. — „Vyschnul hneď,
     <br/>
     jak sme ho vysadili —“ „Vyschnul? Ach —“
     <br/>
     zosŕkla, „vyschnul —“ „Nie div, biedny bol;
     <br/>
     no zato, hľa, hen cyprus vzkudlil sa,
     <br/>
     ni kadu kúdeľ…“ K nej s tým prikľaknul;
     <br/>
     si briadku podprúc, patril v obličaj
     <br/>
     jej — „Ako ti je, povedz, Marienka?“
     <br/>
     preriekol. Chcela odvetiť mu, však
     <br/>
     vtom zdusilo ju náramne, až ňou
     <br/>
     otriaslo celou. I len po líci
     <br/>
     ho v spechu šuchla; a si uľaviac
     <br/>
     od ťarchy, hlesla: „Choď — choď, Jozefko,
     <br/>
     ta — medzi deti —“ „Počo?“ zacnel si,
     <br/>
     „nie som viac žiakom.“ „Podívať sa —“ „Nač?
     <br/>
     I videl som ich už, ich viganá
     <br/>
     a purtky, čačky — Každô ani páv —
     <br/>
     A vreštia, jačia ani jahňatá,
     <br/>
     keď od oviec sa stratia na paši,
     <br/>
     bä… A veď beztak pôjdu tadeto,
     <br/>
     vraj, na Mášovskô; lúku skvasiť nám —
     <br/>
     Nech tak som tatom, zakážem im, hej!…“
     <br/>
     až rozohnil sa.
     <br/>
     Gábor, povedľa
     <br/>
     fárajúc nahor, očul hovor ten,
     <br/>
     i postál, zahnul. „Tos’ ty, Marka? Ľaď!“
     <br/>
     podivom skríkol. „Chvalabohu, že
     <br/>
     ťa takto vidím… To ver’ pôjdeme
     <br/>
     tiež na majáles — zatančiť si, čo?…“
     <br/>
     O šranky oprel sa. Sa usmechla
     <br/>
     nevoľne: „Sotva viacej —“ „Horký nie!…“
     <br/>
     ju uisťoval. „Jar i leto tu:
     <br/>
     uvidíš, ako zvirgá choroba,
     <br/>
     jak keby ju hnal; zmizne ani sen,
     <br/>
     sťa tá hmla!…“ „Myslíš?“ oči privrela,
     <br/>
     i seba samu jak by spytujúc;
     <br/>
     kýs’ pokľud zdal sa opanúvať ju —
     <br/>
     „Veď keby — keby —“ doložila, v šept
     <br/>
     prechodiac, „keby…“ vzniesla pravicu
     <br/>
     i upustila. „Nielen myslím, lež
     <br/>
     i verím, Marka, úfam!…“ Bolo čuť
     <br/>
     vtom detvu školskú pohýnať vhor, spev
     <br/>
     i pokriky, ba cestou kľukatou,
     <br/>
     kde priezorno, i vidieť zástaviek
     <br/>
     perestých vlajot z tyčiek vysokých
     <br/>
     trepotom vtače v slnci s krídlami
     <br/>
     stých farieb, zo stúh, z vencov. Spievali
     <br/>
     tú ,Nitra milá, Nitra’; žaloby
     <br/>
     sa tokom niesla, zaplavujúc ním
     <br/>
     sŕdc sihote… „Ech!“ Gábor s nevôľou,
     <br/>
     „tak smutno spievať: kto to slýchal? Či
     <br/>
     s pohrebom idú? Joj!…“ Však premenou
     <br/>
     ,Hej, pod Kriváňom, tam je krásny svet…’
     <br/>
     už narazili, zdrobčiac pochodom.
     <br/>
     „No veď tak!“ vrkol Gábor. „To už dač!
     <br/>
     To pieseň: súca žilky rozihrať
     <br/>
     i v mŕtvom — Jožko, vieš ju?“ „Netakšie,
     <br/>
     i tamtú — moc ich, všetky!“ „Uverím —
     <br/>
     Ej, dobrý spevák je ten rechtor náš!“
     <br/>
     dokladal, „dobrý. — Nielen nábožné,
     <br/>
     i svetské piesne hodne piluje
     <br/>
     so žiactvom, hodne; tak to má aj byť!
     <br/>
     Nech nezahanbia v poli človeka
     <br/>
     letáčky-vtáčky! Ešte chlap nech tam
     <br/>
     i trebárs krká havraniskom; no
     <br/>
     dievčina musí nad škovránka, nad…
     <br/>
     šak, Marienka, mám pravdu?…“ Medzitým
     <br/>
     detvákov, tou si vykrúcajúcich
     <br/>
     hrdielca pieseň, prvá dvojička
     <br/>
     sa objavila vedľa: za sebou
     <br/>
     rad dlhý snujúc, reťaz dievčatiek,
     <br/>
     tak chlapcov, v tvárkach rozpálených, šat
     <br/>
     sám kvet; húf zápäť chasy odrastlej,
     <br/>
     žien, matiek sprievod. — „To už spevot je,
     <br/>
     pá’rechtor! Ani v chrasti stehlíkov…
     <br/>
     či anjelikov zrovna na nebi,
     <br/>
     ba užtoveru!“ Gábor zvolal, i
     <br/>
     len toľko, že sám nevspieval sa tiež;
     <br/>
     no aspoň stlieskal… Vpadla muzika
     <br/>
     v ,cic kozinu’, však mrkol učiteľ:
     <br/>
     „Pst!“ Dietkam zvelil: „Hop! - Stoj! Obráť!“ a
     <br/>
     šík školákov sa skrútil, otočil
     <br/>
     kol neho rúče. Jeho na pokyn
     <br/>
     spustili ihneď onú o dúhe,
     <br/>
     pijúcej vodu hor’-dol’ Oravou,
     <br/>
     a ťahali ju pravým švitorom,
     <br/>
     pyšteky ďaviac čížky, smavý zor
     <br/>
     na učiteľa každé upretý —
     <br/>
     „Ťaj, znamenite!“ výskol Gábor. „Ťaj!
     <br/>
     Nech žije, áno — Marka naša! Nech!…“
     <br/>
     Vtom kukol na ňu — zdupnel, bledunkou
     <br/>
     jej tvárou zočiv bežkať hrášky sĺz,
     <br/>
     i zvážnel. — Snáď tiež srdce stislo mu —
     <br/>
     <br/>
     A Marka na druhý deň — usnula
     <br/>
     naveky. Jak už v tichej komôrke
     <br/>
     na doske ležala — len troska z jej
     <br/>
     bývalej podoby, zvlek… iba bŕv
     <br/>
     pruž pekná ešte, riasa mihalníc,
     <br/>
     no povalená, čiernych motýľkov
     <br/>
     jak pár by, rozčapené perútky —
     <br/>
     kytičku v rukách trímuc, ranný lúč
     <br/>
     v hre bielom na čielku; tak žalostne
     <br/>
     zalkala hrana zvonov: bôľ-žiaľ, bôľ…
     <br/>
     Och, cele ináč, ináč, ako keď
     <br/>
     starému ozve sa, tiež vážne síc’
     <br/>
     a smutne, lež preds’ tupšie, zmierlive,
     <br/>
     že ,bom-bom’ znie jak: pokoj napokon —
     <br/>
     V tú hranu nárek dvorom vmiešal sa
     <br/>
     až usedavý; nárek matere
     <br/>
     (vešala háby); v dverách na prahu
     <br/>
     sa schúlil braček, fikal. — Otec? Ten,
     <br/>
     zalomiv hlavu, pošiel: rozkázať
     <br/>
     jej truhlu —
     <br/>
     Popoludní v nedeľu
     <br/>
     (na nebi šírom ani obláčka)
     <br/>
     bol pohreb jej. Už hodne pred časom
     <br/>
     dav ľudu zhrnul sa, že ledva ho
     <br/>
     dvor stačil pojať, ač i priestranný
     <br/>
     i s kutín útulky — jak šiatrom by
     <br/>
     ohromným, skoro celým rozmerom
     <br/>
     pozaclonený zrutnej jablone,
     <br/>
     čo vzrástla bola práve uprostred,
     <br/>
     košatým vetvovím, už v rozvitku
     <br/>
     bujarom: ním to, sťaby strapcovím
     <br/>
     naozaj šiatra, zdal sa zrazu schvieť,
     <br/>
     zotriasať zázvon. — Ruch, hluk… Družbovia
     <br/>
     vyniesli rakev, tíško zložili
     <br/>
     hneď konča stola, pokrytého jak
     <br/>
     by novopadlým sniežkom, na máry;
     <br/>
     višňovej farby bola, zvenčená
     <br/>
     docela: iste z priazne družičiek,
     <br/>
     a stužky z nej až po zem viseli,
     <br/>
     i spod vrchňa: snáď zrovna z rúcha jej…
     <br/>
     A došiel farár, rechtor s mendíkmi
     <br/>
     i so žiakmi. Hneď z izby vyviedli
     <br/>
     i matku zlomenú: si kŕčnate
     <br/>
     prez čelo skľúčiac ruky, vykríknuc
     <br/>
     zúfale, skleslá takmer u rakvy —
     <br/>
     A družina sa párne rozstala
     <br/>
     po oboch stranách: v čiernom mládenci,
     <br/>
     ramenom každý biely ručníček
     <br/>
     čo krídlo zvislé s pierkom z cyprusu,
     <br/>
     a panny v bielom zas, no s prepáskou
     <br/>
     sťa súmrak tmavou, zdôbku na vlasoch
     <br/>
     z krás bledučkých… Len Gábor, s citrónom
     <br/>
     na hrote šable, v ľavej mladušský
     <br/>
     na tanieriku venček, strnul sám,
     <br/>
     kde krížik s bielou stužkou v poletu
     <br/>
     čnel, u hlavy. — A obrad započal:
     <br/>
     so spevom z funebrála, dojemným
     <br/>
     a trúchlym: o márnosti všetkého,
     <br/>
     v čomkoľvek človek zakladal by si
     <br/>
     na svete tomto, nech to krása je,
     <br/>
     nech sláva, bohatstvo… V ten chorál priam
     <br/>
     i celý zástup vtrhol ohlasom
     <br/>
     z pŕs vzrušených; jak v chráme len by zbor,
     <br/>
     spievali zbožne, citne: v hlboký
     <br/>
     kol náraz starších, horskou bystrinou
     <br/>
     v tok riečny, vpádal hlahol mládeže
     <br/>
     pod správou kantora. Preds’ neraz plač,
     <br/>
     vzlyk, nárek matkin bolo prečuť: jak
     <br/>
     ten dcérin domček zobjímajúc, ním
     <br/>
     hľadajúc otvor k ústkam, k očkám jej,
     <br/>
     skvílila nad ňou, stenúc bolestne;
     <br/>
     jak zúpela: „Ach, precíť, Marienka!
     <br/>
     Vstaň… veď čas, veď čas mater podoprieť —“
     <br/>
     keď vykladala: ,Poklad… anjel môj!…
     <br/>
     dobrôtka moja — pýcha, potecha…
     <br/>
     Veď som ťa vydala! A jedinú —
     <br/>
     veď ideš mi, ach, ideš mladuchou
     <br/>
     jak máloktorá — žiadna! — Beda mne!
     <br/>
     Joj, rata, ľudia!…’ Tak bratov kviľ
     <br/>
     vyrazil často: dlejúc za matkou,
     <br/>
     na operadlo hlávku zloženú,
     <br/>
     keď, ako zjakla ona, rodička,
     <br/>
     od bôľu, zápäť za ňou splakal vše,
     <br/>
     ľutujúc var’ i ju: až ľútosťou
     <br/>
     mu pliecky zoskubalo. Estera,
     <br/>
     nu, krstná matka, k truhle zasadla
     <br/>
     tiež. I jak kmotra horekovala
     <br/>
     tak — vykladajúc krušno, vydaj aj
     <br/>
     pripomla, vydaj hrozný: ona, jak
     <br/>
     by zrazu bol ju štopol od chrbta
     <br/>
     kto, z dojmu totej trpkej výčitky
     <br/>
     vraz vzpriamila sa, zrakom posupným
     <br/>
     pošmihotala vôkol po množstve,
     <br/>
     pachtila zrejme po koms’, kutala
     <br/>
     ho medzi ľuďmi — vari pôvodcu
     <br/>
     bodnutia toho — syna najskorej;
     <br/>
     no darmo loviac, v rozpoloženie
     <br/>
     predošlé cúvla, zhŕbla poznovu,
     <br/>
     osŕkla, vŕbou v daždi zslzila…
     <br/>
     A po zápeve kňaza tklivom, po
     <br/>
     odznení reči ducha božieho,
     <br/>
     jak Izaiáš veľký v zápale
     <br/>
     najvyššom stihol zaznamenať ju
     <br/>
     o cestách božích, božích pomysloch
     <br/>
     nad ľudské cesty, mysle vznesených —
     <br/>
     zas zaspievali: onú ,Dobrú noc
     <br/>
     vám dávam, rodičovia premilí…’
     <br/>
     A pieseň totá zdvihla, stlala sa
     <br/>
     čo čierna rúška ponad dvor i dom,
     <br/>
     nad jabloň, vyššie! …zhaľujúc ni mrak
     <br/>
     i slnko zlaté fátľom zármutku;
     <br/>
     a sťaby meče, strely z chmáry tej,
     <br/>
     sa navracala, zarývala v stred
     <br/>
     sŕdc rodinky vždy hlbšie, priateľov,
     <br/>
     ba všetkých tam. — Sám Tomáš, otec, ač
     <br/>
     dosť zatvrdlivý, neznal ubrániť
     <br/>
     sa slzám; skašlúc, sfikal… Po speve
     <br/>
     však vstal zas farár. Proroka jak zjav
     <br/>
     velebný strmnul, slychov zsinelých,
     <br/>
     sťa zduševnelý obličaj, len kýs’
     <br/>
     vznet pod očami: a vzozrev do výšin,
     <br/>
     pozačal kázať. A reč stekala
     <br/>
     z rtov mu jak prúd by, nie však plesavý
     <br/>
     ten zjara, ale onen v jeseni:
     <br/>
     stesk číry, zádrh, jakot údolím.
     <br/>
     Vraj: pre kňaza niet ťažšej úlohy
     <br/>
     než odprevádzať — k hrobu! …Čo viac, tých:
     <br/>
     ichž on sám pozval menom na svetlo
     <br/>
     vo mene Otca svetiel, skropil sám
     <br/>
     z Jordánu Ducha rosou, za členov
     <br/>
     privtelil cirkvi svätej, ohnivky
     <br/>
     v zbor krížový vsul; ktorých vídaval
     <br/>
     — uveličený, šťastný hospodár —
     <br/>
     rásť, skvitať, dužieť k zdaru úplnku
     <br/>
     vo vinici tej, zahájenej ním,
     <br/>
     ním pestovanej — Pánovej — i len
     <br/>
     ich ovocie už vyčkať, zácveng žne,
     <br/>
     zlatistý hrozna presvit, veselín
     <br/>
     deň v Káne Galilejskej… len — a hľa,
     <br/>
     hľa… „A čo,“ (vzdychnul) „ešte krušnejším
     <br/>
     je, stupňujúcou zármut protivou:
     <br/>
     je mladosti vek! Doba jara — máj:
     <br/>
     ten vrchol pudu, zdvihu, rozpnutia
     <br/>
     vlôh, slobodenia z pút sa, z popola
     <br/>
     stáčania tvarov, podôb spanilých,
     <br/>
     jak keby vetchý pokrov prírody
     <br/>
     na svoje údy nesmrteľné bol
     <br/>
     prihodil večne svieži tvorčí duch —
     <br/>
     Kam zmysly zájdu: všade postretnú
     <br/>
     života výpad zo zakliatych hrádz,
     <br/>
     spod bremien výhup vzprúh, i z tiesne brál
     <br/>
     síl šprihot, triumf vzniku, rozvoja…
     <br/>
     Najavo vzchodí všetko. — Oráču,
     <br/>
     oj, nesials’ darmo: ranám čeriesla
     <br/>
     i bránam napriek — kyprej do pôdy
     <br/>
     ti zrnko padlo, žije! Koreniac
     <br/>
     vo brázde bezpečnej, tak pripína
     <br/>
     klík v lúče slnka. — Svoje pôvaby
     <br/>
     čo panna — áno, pannou teraz je —
     <br/>
     zem vynáša i skladá vnadidlom
     <br/>
     v púť človeka: kvet na kvet… A v ten čas:
     <br/>
     my do nej máme schovať, zahriebsť kvet,
     <br/>
     kvet panny hodnej, cnosť…“ (Hlas zlyhal mu.)
     <br/>
     „Ach,“ stukla mať, „môj kvet! — A do zeme,
     <br/>
     môj… Nedám si ho! Nedám… Zmiluj sa,
     <br/>
     och, Bože! (Ručníček svoj rozkrídliac,
     <br/>
     vzopäla ruky.) Neber! Nechaj…“ No
     <br/>
     i obecenstvom trhlo: zvzlykali
     <br/>
     matróny… Gábor takmer zmeravel
     <br/>
     tam, druzi zbledli: na ich ramená
     <br/>
     poklesli družky; sám strom sústrasťou
     <br/>
     kous’ schvel sa, sypnul kvietím na truhlu,
     <br/>
     dvor mrkol, všetko — škripol vrzgot vrát —
     <br/>
     „Nuž,“ (nadpriadol kňaz), „smutno, trudno mi
     <br/>
     pri takom prípadku — cit vyleje
     <br/>
     zo srdca valom, strhá rozvahu,
     <br/>
     breh ducha pevný, vidiac zámraze
     <br/>
     vzkvet podľahnúť, zrúc zeleň nádejí
     <br/>
     ošmrklú sparnom, zrána zhasnúť už
     <br/>
     zrenicu domu, vo prach zvrátiť sa,
     <br/>
     ach, rodičovských túžob nádobu
     <br/>
     a márne stavať ju, bár s plačom… Však,
     <br/>
     ó, Hospodine! Nauč počítať
     <br/>
     nás našich dňov! Aby uvodili sme
     <br/>
     tak do sŕdc múdrosť…(Vzhliadol k nebesám.)
     <br/>
     Bo čo je človek, žes’ naň pamätliv,
     <br/>
     že si ho vážiš? —“ A tu pozačrel
     <br/>
     do Písem svätých splna: Žalmista
     <br/>
     jak a kráľ k tomu, slávou slynúci,
     <br/>
     sa pokoril, keď dieťa umrelo
     <br/>
     mu milené!? čo riekli proroci,
     <br/>
     čo Sirach múdry, utrápený Jób,
     <br/>
     i Kazateľ?… ,Svet prudko pospiecha,
     <br/>
     by pominul —’ ,Sme na ňom príchodzí
     <br/>
     a stajný príchod, z neho odchod náš —’
     <br/>
     ,Všeliké telo jak tá tráva je
     <br/>
     a vzácnosť jeho jak kvet: usychá
     <br/>
     tá, tento prší, ako povanie
     <br/>
     naň vietor Hospodinov…’ ,Hlina my;
     <br/>
     i mládež ustáva a omdlieva…’
     <br/>
     I ,zriaď dom svoj, bo umrieš!’ ,Včera mne,
     <br/>
     dnes tebe —’ ,zmluvy s hrobom neznáš a
     <br/>
     nik nie je v stave brata vykúpiť,
     <br/>
     dať plácu Bohu zaň… Nuž, prečo len
     <br/>
     zem tá a popol pýchu prevodí?’
     <br/>
     Zač chlúba? Vskutku bláznovstvo, keď: ,hrob
     <br/>
     mi bude domom, vo tme usteliem
     <br/>
     si lôžko, jamu otcom nazoviem
     <br/>
     a matkou, sestrou červy…' Tedy ,niet
     <br/>
     lekárstva v Galád, aby zhojená
     <br/>
     dcérečka ľudu môjho…?’ Niet, ach! Niet —
     <br/>
     Nu: ,Z teba zhuba tvoja! — Od ženy
     <br/>
     počiatok hriechu; v hriechu počala
     <br/>
     ma matka…’ Ticho tedy, ticho — ,I
     <br/>
     keď odpočíva mŕtvy, prestaň naň
     <br/>
     i pamätovať — ’ Známkou všetkého
     <br/>
     preds’ ,Márnosť nad márnosť!…’ „Vtedy už
     <br/>
     (dovŕšil), ako z raja archanjel
     <br/>
     vypudil človeka, mu zahradiv
     <br/>
     ku stromu žitia prístup, vtedy mu
     <br/>
     nad sirou hlavou zhrmel ortieľ: ,Prach
     <br/>
     si, prach! A v prach sa vrátiš’…“ Clivý šum
     <br/>
     kol zhromaždením prešiel, jesenný
     <br/>
     jak závan nivou: zrejme poddanstva,
     <br/>
     pokory, skruchy vzdychol; matka ,ach’
     <br/>
     ach, stonala len… „Lež jak!? (Kazateľ
     <br/>
     vtom sprísnel.) Či sme azda pohania,
     <br/>
     čo viery nemajú, ni nádeje,
     <br/>
     ni lásky k Bohu?… Že by šľachetných
     <br/>
     snáh, skutkov znôška, perly duše to,
     <br/>
     i s totým zdrojom svojím, zrkadlom
     <br/>
     tým božstva v nás — to všetko malo pôjsť
     <br/>
     v zmar naraz s telom porušiteľným?
     <br/>
     Do dymu túha zbožných?… Nemožno!
     <br/>
     Nie, skormútení moji! Iný cieľ
     <br/>
     má uložený človek. — Veríte?
     <br/>
     I zviete jednúc!… Bo kto, pred sebou
     <br/>
     púť krížovú u muky precítiv
     <br/>
     už vopred smrteľné — kto privolal
     <br/>
     cez hluk ten sveta pomíjajúci
     <br/>
     nám slová spásy: Ja som vzkriesenie
     <br/>
     i život! Kto v mňa verí, trebárs by
     <br/>
     i umrel — podľa tela — bude žiť
     <br/>
     naveky’!? Kristus Pán! Sám Bohosyn,
     <br/>
     to telo pravdy večné!… K nemu sa
     <br/>
     utečme tedy v súžbach pozemských,
     <br/>
     pri smrti milých… A on prevedie
     <br/>
     nás šťastne plačlivým tým údolím
     <br/>
     a v onom pravom nebies kráľovstve
     <br/>
     i opäť spojí v blaha rodinu
     <br/>
     u seba, áno…“ uisťoval; a
     <br/>
     jak predtým poslucháčstvo v ničotu
     <br/>
     bol zdrtil: teraz viery na krídlach
     <br/>
     i pozdvihol ho, vzniesol, posilnil —
     <br/>
     I šelest skrsol zas: lež za jara
     <br/>
     jak pobrežných krov oddych, zloživších
     <br/>
     krýh ťažobu; len blízki príbuzní
     <br/>
     diaľ mareli sťa vetvy zlomené…
     <br/>
     Po kázni rechtor karmen predniesol,
     <br/>
     umrlej prívet, ,vale’ v rozluku,
     <br/>
     vo veršoch ozaj zručných, zvonivých
     <br/>
     i tklivých. (Vzbudil nimi plaču dosť.)
     <br/>
     A koniec. Sprievod hnul sa… Skríkla mať
     <br/>
     až srdcelomne, jak už družbovia
     <br/>
     podjali schránku: ale trúchlospev
     <br/>
     ,Ó, smrti ukrutná…’ zas zvonov zvuk
     <br/>
     prerazil všetko, hluk — aj ženy viesť
     <br/>
     ju museli (¦ i sama farárka
     <br/>
     s ňou popošla —), tak cestou klesala
     <br/>
     pod krížom (za ňou synček, kuriatko
     <br/>
     jak zmoklé…), ba i odvliecť od hrobu:
     <br/>
     ináče vrhne sa im za rakvou —
     <br/>
     A pochovali Marku, zahrebli
     <br/>
     do chladnej zeme —
     <br/>
     Jak tak kľovačky
     <br/>
     a štrochu nával šustnul do jamy
     <br/>
     a hrnul, až pod jeho dopadom
     <br/>
     dudnela truhla: Gábor, sťaby mu
     <br/>
     bol do duše kams’ kliny zarážal,
     <br/>
     ten pocit čul… Stál zdola, podpretý
     <br/>
     o šabľu zľahka; zostal stáť, i keď
     <br/>
     ľud rozchodil sa. — Meškal: meravo
     <br/>
     na rut ten patriac, ako zapĺňa
     <br/>
     viac a viac hrob jej; zmružkal medzitým:
     <br/>
     var’ slzu bolo treba zmäčkať tak…
     <br/>
     Konečne hlesnul: „akoda dievčaťa —“
     <br/>
     A k hrobárom sa usilujúcim
     <br/>
     rov čím skôr nahriebsť, riekol: „Verte mi,
     <br/>
     milerád bol bych jej hrob zaľahol…“
     <br/>
     <br/>
     *
     <br/>
     <br/>
     U aimov akže? — Ej, zle-nedobre:
     <br/>
     jak pred výstavkom býva.
     <br/>
     Úpadok
     <br/>
     a neriad gáni mútnym okáľom
     <br/>
     zo všetkých kútov domu. Akoby
     <br/>
     ni nebolo v ňom ženy, gazdinej:
     <br/>
     i cez deň často brloh postele,
     <br/>
     nezachytená izba, lochy šiat
     <br/>
     nepopratané — riadom v kuchyni
     <br/>
     však pastva muchám: nemal pomyť ho
     <br/>
     kto, jak tam postlať, zamiesť, sporajiť;
     <br/>
     a steny, trebárs prešla Veľká noc
     <br/>
     i Turíce, ba sama Trojica,
     <br/>
     tá slávnosť zvláštna, s hlučnou hostinou,
     <br/>
     k nejž vyfintí sa tak rád Vlkolín,
     <br/>
     i tá — sú podnes číre zrkadlo…
     <br/>
     (Snáď ani štetky nie dom omazať.)
     <br/>
     Do pôjda krovom slnce prezerá,
     <br/>
     či prší dážď — síc’ v prázdne súseky;
     <br/>
     spĺznuté ďalej strechy, hrebeňa
     <br/>
     roh urval fujak v zime; na humne
     <br/>
     odkydli vráta: a či vôbec niet
     <br/>
     ich?… Jakby ani gazdu nebolo!
     <br/>
     Púšť v stajniach, hlucho — ovšem, leto je;
     <br/>
     no ani salaš, ani hoľa z nich
     <br/>
     ni srstky nemá — ako obsiali
     <br/>
     nezaložených ešte záhonkov
     <br/>
     z pár: pošli býčky… (Krava ešte prv;
     <br/>
     a ovečky tam dávno nezbľaklo.)
     <br/>
     I v chlievci takže: nezaburcuje,
     <br/>
     neskvičí prasiatka v ňom — konský štiav
     <br/>
     dokola zhúknul s lístím ani chren;
     <br/>
     ba nádvorím čo jednej kuričky
     <br/>
     nezakrákorí, nie… A záhradou
     <br/>
     s tou rozhradou, bár v bujnej zeleni
     <br/>
     i obrodenou, zrieť: kýs’ trudný švist,
     <br/>
     bez tiku vtáčka — ten vše zbuní šum,
     <br/>
     vzdych…
     <br/>
     aimún, mal-li kedy ráznosti
     <br/>
     kus, vytrovil ju skoro docela,
     <br/>
     zmalátnel v spruhách čo muž, hospodár,
     <br/>
     rodiny hlava, jaksi otupel,
     <br/>
     čo vari žiaden div: keď bezbranným
     <br/>
     sa videl voči skaze, úsilí
     <br/>
     daromnosť spoznal, výstrah, kárania.
     <br/>
     No i sám spustil sa; veď, pravda, žiť
     <br/>
     im treba bolo všetkým, dônovku
     <br/>
     zavčasu čeliť, rôznym potrebám
     <br/>
     a biedam zapchať pysky; vposled však
     <br/>
     i jemu samému piť… Prostriedky
     <br/>
     bral tedy, kde a ako trúfal ich,
     <br/>
     dlh na dlh kopil… (Rozumie sa: Žid
     <br/>
     ten, onen ťažil z toho najlepšie.)
     <br/>
     Už ani slamky nechytal sa viac,
     <br/>
     len tenul, topil sa; ni neznal vše,
     <br/>
     či stojí, leží… Písma úradné
     <br/>
     mu dochádzali zhusta: plecmi hnul
     <br/>
     a písma šupnúc za trám nedbale,
     <br/>
     odišiel voslep, v krčme ustrnúc —
     <br/>
     Nedávno páni prišli návštevou
     <br/>
     (pod cieňou práve Gábor fringiu
     <br/>
     si čistil, drhol krídlom haleny:
     <br/>
     toť, k pohrebu…), no len ich zobadal:
     <br/>
     myk! do kuchyne, stadiaľ kradmo von
     <br/>
     a záhumním poď vnohy! Uvrzol;
     <br/>
     i na druhý deň iba priťapkal,
     <br/>
     už smelý: spitý… (A ver’ obava
     <br/>
     dosť bezpodstatná: lebo páni, sa
     <br/>
     poobracajúc sem-tam v budúnkoch,
     <br/>
     popritom iba hundrúc svoje — snáď,
     <br/>
     že holota tam, chytro skončili,
     <br/>
     i jako prikvitli, aj odtiahli.)
     <br/>
     V tých písmach potom prehŕňal sa syn
     <br/>
     priam; že však zneli v cudzom jazyku,
     <br/>
     nemohol rozumieť im; ale preds’,
     <br/>
     — nu, mená čítal, rátal číslice —
     <br/>
     preds’ dobre musel hádať, čo je v nich:
     <br/>
     bo skladal ich vždy prsty chvelými,
     <br/>
     i s osŕkaním strkal za trám…
     <br/>
     Mať,
     <br/>
     na sebe vetché, brudné oplecko,
     <br/>
     ni nestiahnuté mnohdy pod hrdlom
     <br/>
     s tou žľabinou tam — hlavu v batôžku
     <br/>
     ponakrívenom z šmatky vyjdenej,
     <br/>
     bez zásterky a spodník do kolien
     <br/>
     vyziablych; tvár až s vrážmi ku kútkom
     <br/>
     a prerudlú: tak neraz, ostrva
     <br/>
     sťa, viecha dáka, strmla pod stenou
     <br/>
     s hrnčiskom v ruke. Iste hútala,
     <br/>
     vše ľavej nechty myknúc batôžkom:
     <br/>
     kam požičať ísť doň?… I doprosta
     <br/>
     už fortne pred ňou zatvárali — Ľaď,
     <br/>
     už ridá žobrať zasa, čertica;
     <br/>
     len oči bráň… bež, chlapče! Prichlopni,
     <br/>
     zakolkaj chytro!… Ani Cigánka,
     <br/>
     ba horšia sto ráz nežli z koliby!…
     <br/>
     <br/>
     *
     <br/>
     <br/>
     „— Hop! Postoj, braček!“ na Gábora tak,
     <br/>
     čo vedľa stúpal s kosou trávovou
     <br/>
     jedného rána (— bolo ku Jánu,
     <br/>
     nedlho po pohrebe Markinom —),
     <br/>
     zo dvora zvolal Ezech, spredo dvier.
     <br/>
     „Len tohto šťurka hodím materi…
     <br/>
     (Chlapiatko myslel, čo sa pripilo
     <br/>
     mu kolo krku váľky ramienok
     <br/>
     a s škrekom laškovalo.) Kdeže si,
     <br/>
     hej, Žofka?… Na ho, ber!…“ A valašku
     <br/>
     popadnuv v schode, zišiel podstenou,
     <br/>
     do fajky krešúc — „Kosiť už? A čo?
     <br/>
     Kde?…“ opýtal sa druha s podivom.
     <br/>
     A Gábor až sa spätil, zapŕlil.
     <br/>
     „Hej (vrkol), skosiť trávu — konča hriad —
     <br/>
     Políha —“ „Tak? To zrúť ju! —“ Ezechiel
     <br/>
     sa zasmial. „Tedy spolu zájdeme;
     <br/>
     ja zase vybehnúť mám na salaš:
     <br/>
     čo, ako hudú tam tí gajdoši?…
     <br/>
     No, dlho som ťa, Gábor, nevidel:
     <br/>
     i ako sa máš, čo vieš nového,
     <br/>
     a u vás jak tam?…“ Kosou na pleci
     <br/>
     druh posepnuv: „Ja? Len tak… U nás? Ech —“
     <br/>
     zalomil hlavu. „Akés’ písmiská
     <br/>
     nám prichádzajú. — A sú nemecké
     <br/>
     či aké — nikam rozumieť im — “
     <br/>
     „No nič to!“ Ezech bodre. Vedel síc’,
     <br/>
     čo za písma to, čul, oč chodili
     <br/>
     k nim slúžnovci; však zručne obrátil:
     <br/>
     „Slovenské budú skoro! Ako sa
     <br/>
     i patrí pre nás s právom… Nedávno,
     <br/>
     vieš, kde som bol?“ „Nie ja — kde?“ „V Martine!“
     <br/>
     „Var’ na jarmoku? Kúpils’, predal si,
     <br/>
     a dobre…?“ „Čoby! Celkom pre iné,
     <br/>
     pre zvláštne, braček! Neuhádol bys’.
     <br/>
     Pán farár zajal ma — a dobre mal!
     <br/>
     Bár by bol sťato vyhnal viacerých,
     <br/>
     čo korbáčom aj! Menovite mlaď,
     <br/>
     i teba s ňou: — bol bys’ mal vytriešťať
     <br/>
     zrak na čo, mal i čoho slúchať!… Bo
     <br/>
     tam ti bol sviatok veľký — zriedkavý!
     <br/>
     Zástupy ľudstva sa ta zhrnuli
     <br/>
     zo všetkých strán sťa príval: ledva im
     <br/>
     postačil rínok šíry — ulice!
     <br/>
     A popri hodnej pospolitosti
     <br/>
     v halienkach nových, v krásnych širiciach
     <br/>
     si tiahnuť videl v rúchach slávnostných
     <br/>
     zbor kňazstva vážny, s pásmi, klobúkmi
     <br/>
     so zlatou šnúrou, učiteľstva húf —
     <br/>
     i našich všetkých: pánov zemanov,
     <br/>
     županov… tobôž v skvostných oblekoch,
     <br/>
     až sa im v slnci liskli mentieky
     <br/>
     s drahými majcmi, prámy — inakšie
     <br/>
     než kuny naše tu… A na rínku
     <br/>
     v prostriedku, sťaby na sihoti stál
     <br/>
     — okolo hukot rieky, prúdy vĺn —
     <br/>
     hral Piťo! Rezal —“ „A čo robili
     <br/>
     tam tolikí?“ „Vieš — národ držal zjazd,
     <br/>
     nuž: zhromaždenie… Vtedy prvý raz
     <br/>
     sa ozval ten náš národ slovenský
     <br/>
     do sveta mocne: svoje žiadosti
     <br/>
     vyslovil, spísal, predniesť uzavrel
     <br/>
     pred krajinský snem, pred vladárstvo. — Ťaj!
     <br/>
     Tie reči bol bys’ počul ohnivé!
     <br/>
     Jak hrmel Hurban!… Potom istý — no,
     <br/>
     akže sa zovie? — pozor sokolí,
     <br/>
     reč, jakby švihal jedľou, mečom ťal…
     <br/>
     ha, viem už: Daxner! — Bol tiež vicišpán —
     <br/>
     Vraj: Chceme žiť tu v našej otčine!
     <br/>
     Nie paholčiť, nie slúžiť otrokmi;
     <br/>
     lež popri bratu brat… žiť, slobodne,
     <br/>
     životom plným, seba dôstojným
     <br/>
     i vlasti spoločnej!… Tá chvála vtom,
     <br/>
     tá radosť, sláva! Nikdy toho dňa!
     <br/>
     A koľkí iní prehovorili
     <br/>
     tak do srdca a duše! Posaváď
     <br/>
     ti ma to dvíha, hreje. — Lístie líp,
     <br/>
     pod ktorými tá stála porada
     <br/>
     u chrámu nášho: i to počul si,
     <br/>
     že stlieskalo vše!… Vskutku, nádherný
     <br/>
     deň to bol: nemáš, brate, v lete ho
     <br/>
     čo do svetla i tepla! Od lásky
     <br/>
     tam všetko vrelo valom, kypelo:
     <br/>
     pán sedliakovi padol v náručie,
     <br/>
     i najďalší sa stali blízkymi —
     <br/>
     Jasalo všetko! Slzy útechy
     <br/>
     na očiach starcov, mládež zjatrená
     <br/>
     sťa zore!… Spevot, výskot bez konca,
     <br/>
     že celý Turec zaplnil sa ním,
     <br/>
     i prez hory mu čľuplo: aspoň, keď
     <br/>
     sme vracali sa, tak sa zazdalo
     <br/>
     nám, ním že Kraľovanská dolina
     <br/>
     vždy ešte hučí, šumí Orava,
     <br/>
     a Choč náš starý že ver’ omladol,
     <br/>
     nás usmievave víta k návratu —
     <br/>
     To bys’ bol mal čuť, vidieť, priateľu!
     <br/>
     Ak opis tak chceš, dám ti noviny —
     <br/>
     Nuž, neboj: prídu písma slovenské
     <br/>
     od súdov, vrchností! Keď platíme
     <br/>
     ich my: nám našsky slúžiť musejú,
     <br/>
     tak bude pravda pravdou!… Len by ľud
     <br/>
     náš poznal seba! Svojho držal sa
     <br/>
     tak aspoň, jak sa pluha držať vie:
     <br/>
     a Slovákovi musí svitnúť tiež,
     <br/>
     tiež!…“ rozkladal i ďalej druhovi,
     <br/>
     až rozpálený. A ten medzitým,
     <br/>
     ktozná, či slúchaj aj? Či v myšlienkach
     <br/>
     nebrúsil kade-tade? Môž’, i tkvel
     <br/>
     len na tých písmach…
     <br/>
     Došli k rázcestiu.
     <br/>
     „Nuž zbohom tam kos!“ dodal Ezechiel.
     <br/>
     „A narob sena aspoň zo desať,
     <br/>
     nie krtinák — kôp, toľkých!“ poriskom
     <br/>
     v znak otočil. „Ba — “ Gábor s úškrnom
     <br/>
     mu, „taký bedár jak ja; skorej ty
     <br/>
     tam zavaľ grúňom z toľko syrných hrúd —“
     <br/>
     <br/>
     *
     <br/>
     <br/>
     A opäť neskôr — na počiatku žní —
     <br/>
     sa takže zišli Ezech s Gáborom,
     <br/>
     na pleciach zbožné kosy. Onen šiel
     <br/>
     pšenicu zakášať až do Jelšín,
     <br/>
     ozimnú fuzačku; ten povyše
     <br/>
     zas jačmeň zrubnúť: bojsa prezrie, vraj —
     <br/>
     Na briežky k ceste ponavaleným
     <br/>
     osenia klasím, ôstím pomedzi,
     <br/>
     čakanky kvietím skvúce viseli
     <br/>
     kropaje rosy ešte; lastovky
     <br/>
     vo vzduchu skrižovali s piskotom,
     <br/>
     stíhali kaňu a či pustovku;
     <br/>
     zo zbožín zhusta zjaklo ,podspodok’,
     <br/>
     i cvrčky zhúdli: jak tak do poľa
     <br/>
     kráčali cestou, Gábor schmúrený
     <br/>
     (na kosisku vzad uzlík, s merindkou
     <br/>
     ak), Ezech ale s chuťou z fajočky
     <br/>
     si poťahujúc (čo krok: osla ,hrk’
     <br/>
     mu v oselníku). „A ty nefajčíš?“
     <br/>
     vtom tento k tomu. „Nechám tatovi —“
     <br/>
     „Veď bol si tuhý fajčiar!“ „Nebárs — a —
     <br/>
     Hej, ktože bude zberať za tebou,
     <br/>
     keď tvoja nejde?“ „Len sa odkutí,
     <br/>
     i príde. — Má ver’ doma tancu až
     <br/>
     moc, chúďa; chlapec bezdek, varovka
     <br/>
     zlá — moc až… Nuž a tebe nedôjde
     <br/>
     nik na pomoc?“ „A načo?“ podíval
     <br/>
     sa na Ezecha s žmurkom. „Skosím sám
     <br/>
     dosť taký pásik, dosť —“ „To tato var’
     <br/>
     zas inde zašiel kosiť? K pšenici
     <br/>
     var’ pošli s matkou?“ „Horká pšenica,
     <br/>
     prehorká — naša!“ z hĺbky zosŕkal
     <br/>
     i zmnul si čelo. „Ej, zas nevrlý
     <br/>
     si akýsi a kyslý. — čo ti je?“
     <br/>
     A Gábor polknul: „Dosiaľ okúňal
     <br/>
     som sa ti priznať — ľahko uhádneš,
     <br/>
     čo za ťarcha to musí byť, keď mi
     <br/>
     i hrtan stiahla. — Ale viem, že ti
     <br/>
     je známo, o čom vraví šíry svet,
     <br/>
     nuž počuj, Ezech: my sme žobráci!
     <br/>
     Mizera, bedač! Tak je, kamarat,
     <br/>
     nač tajiť dlhšie? Seba zavádzať?
     <br/>
     Môj život za nič — len sa stratiť kde,
     <br/>
     či zverbovať sa…“ „Ale netáraj —“
     <br/>
     „Ba tak je!“ (Znova šuchnul z tváre pot.)
     <br/>
     „Sto ráz som prezávidel bratovi
     <br/>
     Pavkovi, tisíc ráz! Je na strane
     <br/>
     a obhŕňa sa… Veď znáš príčinu,
     <br/>
     čo za chrobák to rozvŕtal náš dom?
     <br/>
     Ejch, braček! —“ (Povydýchol, zachvel sa.)
     <br/>
     „Kde žena v dome rozgazdinou je
     <br/>
     a nevaruje, nech bár po lakte
     <br/>
     muž ruky zderie, nohy odchodí
     <br/>
     do kolien — dá sa začas zatierať —
     <br/>
     no zhuba predsa tak raz otrasie
     <br/>
     tým domom, že vtom skydne na hŕbu!
     <br/>
     Och, menší potrest, keď muž korheľom —
     <br/>
     Len chudák otec, chudák!…“ na oči
     <br/>
     pritiahol klobúk, vzdychnúc. „Nezúfaj,“
     <br/>
     mu Ezech. „Oba ešte zdraví ste,
     <br/>
     do práce súci! Práca statočná
     <br/>
     však uživí vždy. — Nuž a ja, veď vieš,
     <br/>
     jak obišiel som? A hľa, trvám preds’,
     <br/>
     buď Bohu chvála!“ Hlavou pokrútil
     <br/>
     však Gábor: „Oj, to inô — ďaleko
     <br/>
     nie taký pád! Tá neresť…“ Zamĺkli
     <br/>
     a pospešili —
     <br/>
     Prišli k potoku,
     <br/>
     čo jasným sklom sa krušiac, hučal vdol,
     <br/>
     hôr bystrý posol, spádom náramným,
     <br/>
     i sperlenými lapkal ústami
     <br/>
     sneť zvislých jelšín. Prešli po skalách —
     <br/>
     A Ezech zajal postať. Podišiel
     <br/>
     i Gábor; ale — kraj úvratí už
     <br/>
     skamenel takmer stĺpom, zryknuv len
     <br/>
     jak divoch. Jačmeň bol už skosený
     <br/>
     i zobratý, len holé strnisko —
     <br/>
     (Najskorej chytrák ten bol Abrhám.)
     <br/>
     Vybehol Ezech na krik. „Vidíš ho —
     <br/>
     či vidíš?“ Gábor zdýmnul. „Posmech ten!?
     <br/>
     Ba nezbýva mi, iba prebiť sa
     <br/>
     tou kosou, prebiť! Joj!…“ No Ezech ju
     <br/>
     už vyskubol mu, šmaril na záhon,
     <br/>
     že s cvengom sfrungala. „Sa blaznieš, há?
     <br/>
     To pášu trúpi! — Hybaj: sadnime
     <br/>
     hen na briežok…“ „Ni nejdem domov viac,
     <br/>
     nepozrem… (zuby zdrgotali mu),
     <br/>
     čo mám tam hľadať?… Pôjdem — do služby —
     <br/>
     Či vezmeš ma?“ „Iď, čo ti napadá?“
     <br/>
     „Viem: nechcel bys’ ma, nechcel od hanby
     <br/>
     (až vzlyknul), verím, Ezko — pravdu máš —
     <br/>
     Kus ďalej musím o ňu žebroniť,
     <br/>
     preč! — Začnem… (v skráň si zadrel do krvi),
     <br/>
     hej, u Farkašov! — Hajdúch, pandúr či
     <br/>
     čokoľvek…“ „To-to!“ Ezech vybúšil
     <br/>
     so srdom, „to by krásne svedectvo
     <br/>
     pre teba! Krásne! Môžem povedať:
     <br/>
     žes' — darebákom, vieš? Že robiť sa
     <br/>
     ti nechce! — Vskutku, zvláštna chvála aj
     <br/>
     pre syna gazdu: byť chlap ani buk,
     <br/>
     sa vládať údmi do váľania pňov,
     <br/>
     a pred robotou preds’ hup v mundier! Fuj!…“
     <br/>
     „Tak čo si počať, Ezech?“ Gábor v to,
     <br/>
     založiv ruky s práškom. „Ak vieš, raď —“
     <br/>
     „A poslúchneš ma?“ „Slúchnem.“ „Ožeň sa!“
     <br/>
     „Ja!? (Bezmála v checht Gábor prepuknul.)
     <br/>
     Ja? — Dneska-zajtra už i bez strechy! —“
     <br/>
     „Choď na prístupky.“ „A kde?“ „Do Blažkov —
     <br/>
     A jak mi v moci, chcem i pomôcť. — Snáď
     <br/>
     oratujeme otca — majetok…“
     <br/>
     „A vážne myslíš?“ „Fígľov nepoznám…“
     <br/>
     Tu zamlčali sa —
     <br/>
     A o chvíľu
     <br/>
     zakášal Ezech. Gábor zberal zas
     <br/>
     pšeničku zlatú za ním, klasnatú,
     <br/>
     a za snopom snop skladal na hŕbu,
     <br/>
     až Žofka došla, chlapča na chrbte
     <br/>
     v snách, v ruke hrable. Zatým kosili
     <br/>
     však obidva. A Žofka musela
     <br/>
     sa ozaj posošiť, až harcovať,
     <br/>
     zberajúc, chvácuc zákos za každým;
     <br/>
     praskali byle, riasa šušťala…
     <br/>
    </p>
   </div>
  </div>
  <div>
   <div class="titlepage">
    <div>
     <div>
      <h2 class="title">
       <a name="id2517218">
       </a>
       Doslov vypravovateľa
      </h2>
     </div>
    </div>
   </div>
   <div class="literallayout">
    <p>
     <br/>
     Čo vyprával som posiaľ, ako som
     <br/>
     znal — nešikovne, vyznám úprimne:
     <br/>
     som zväčša zažil, počul, dovidel.
     <br/>
     A dojmy z toho vzaté, za mladi,
     <br/>
     vnímavou dušou ako vycucle
     <br/>
     až do dna z kvietka slasť vše včelička —
     <br/>
     do zraku sprchlé zlatým vlásením,
     <br/>
     i pazderím ver’ (ako badám dnes),
     <br/>
     v sluch hudbou vteklé, v tom i zlozvukom
     <br/>
     (jak tobôž dnes tie sklzky vynímam):
     <br/>
     tie dojmy, zrejme nezmazateľné,
     <br/>
     prez celý život, trebárs roztiahly
     <br/>
     i rmutom časov naplavený dosť
     <br/>
     už, predierali sa mi na povrch;
     <br/>
     mi pokoj ducha rušili, čo blesk
     <br/>
     v mrákave krížili sa pamäťou,
     <br/>
     mi mysľou prebíjali, okom jak
     <br/>
     i najjasnejším slza prenikne,
     <br/>
     či kôrou zeme precedí sa zdroj.
     <br/>
     I musel som ich spešne zachytiť;
     <br/>
     bár neraz drgla ma v tom prekážka,
     <br/>
     chuť nechala, ich musel stýbať… vraj,
     <br/>
     kým ruka ešte vládze, riadi duch:
     <br/>
     tak striasť sa na čas aspoň ťarchy ich.
     <br/>
     Tým viac, že samy o to lúdili,
     <br/>
     upomínali zhusta ma: Veď píš,
     <br/>
     buď kronikárom naším, prosíme…
     <br/>
     Ak chceš sa zbaviť našej návštevy,
     <br/>
     už dlhej — a čo dlho predlieva,
     <br/>
     sa spríkri, zhnusí vposled: vieme tiež —
     <br/>
     toť inam presaď, vymnúc z pamäti,
     <br/>
     na blánku zlož nás. Kresbou spomienky
     <br/>
     bárs púhej — uschlou v knihe kytičkou —
     <br/>
     a my i s tým sa chceme spokojiť:
     <br/>
     s osudom starých, zvädlých pamiatok,
     <br/>
     ichž váži si ak oko slzavé.
     <br/>
     Ak sme však hodný toho a ty zas
     <br/>
     si vstave začrieť i máš do čoho
     <br/>
     vzdor tomu, že si drahne dolel už,
     <br/>
     a nie si pritom úzkoprsých snáh,
     <br/>
     daj žitiu nás, či lepšie: života
     <br/>
     nám daj! Daj srdca tepla, dušičky,
     <br/>
     do líčok zábron krvi; obleč v kvet,
     <br/>
     v svit zhaľ nás, zaraď v hajno kratochvíľ
     <br/>
     s pestrými krielci, v let pusť chorovod…
     <br/>
     Z tých šľapají, ichž v mysli zbyl ti tlak,
     <br/>
     naspiatok k prameňu sa privrátiac
     <br/>
     od pustatín, v nichž všetko presiaka,
     <br/>
     z tých ustroj, vzkries, vteľ, znova — preži nás!
     <br/>
     Dosť skoro prevrtne sa nádoba:
     <br/>
     ty s nami, s tebou vytečieme my
     <br/>
     do oných večne smädných piesočín,
     <br/>
     v prach, navrátenou časťou zeme v zem…
     <br/>
     a na všetko kríž — koniec divadlu!
     <br/>
     Môž’: krik-vzlyk, môž’: smiech — spadne opona…
     <br/>
     <br/>
     <span class="emphasis">
      <em>
       Zakonč. 15. 5. 1899
      </em>
     </span>
     <br/>
    </p>
   </div>
  </div>
 </body>
</html>
