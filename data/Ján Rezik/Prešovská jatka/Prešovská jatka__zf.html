<html>
 <body>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2523039">
       </a>
       Venovanie
      </h2>
     </div>
    </div>
   </div>
   <p>
   </p>
   <p>
   </p>
   <p>
   </p>
   <div class="blockquote">
    <blockquote class="blockquote">
     <p>
      Rečník za Cluentia, 183: Neprávosťou mnohých potlačená pravda často vstáva, a
               znemožňovaná obrana nevinných ožíva.
     </p>
    </blockquote>
   </div>
   <p>
   </p>
   <p>
   </p>
   <p>
    Katovské lešenie prešovské, postavené dňa 5. marca 1687
   </p>
   <p>
   </p>
   <p>
    <span class="bold">
     <strong>
      I.
     </strong>
    </span>
    Veru dosť dávno už tomu, čo ma osud i s domom
         odlúčil od uhorského kráľovstva, ktoré v posledných rokoch do záhuby bežalo a množstvo
         obecných záležitostí v meste, ktorého blaho už viac rokov mám na starosti, mi akosi
         nedovoľuje venovať dostatočnú pozornosť udalostiam v cudzine, ktoré nám nenávisť a klebety
         v nepravom svetle predstavujú; jednako, keď už na všetko zvedaví Nemci dychtive prijímajú
         klebetami niektorých rozširované bájky a výmysly sa za pravdu majú, súc o veciach lepšie
         poučený, zaumienil som si rozptýliť ľahkovernými ľuďmi dychtive prijímané bludy a napísať
         tomuto i budúcemu veku len veci zistené. Lebo viem dobre, že sa nad Uhrami tak kruto
         vládne, že nesmú svobodne ani cítiť, ani písať, ani si na rozžialenom srdci uľaviť, ani sa
         ako-tak požalovať. Kto však nijakej bázne nepozná, toho tu závisť, neraz pochlebníctvo,
         často túžba po — nie každému prajnej — priazni panovníckeho dvora pohýňa k tomu, aby čistú
         pravdu znetvoril výmyslami. Ja budem písať ďaleko od lásky, ďaleko od nenávisti, ďaleko od
         lichotníctva, ďaleko od priazne dvora, ktorá zriedka má trvanie, po ktorej som nikdy
         nezatúžil, ani sa jej — ak len smyslov zbavený nie — nebudem domáhať, vediac dobre, že jej
         viac budem mať, ak vystúpim pred verejnosť, ako keď sa utiahnem do samoty. [Priazne si
         tento spis nezaslúži, nech ju má ten, zásluhou koho poznám a píšem pravdu, cisársky totiž
         dôstojník, ktorý za štyri roky poctive slúžil cisárovi a poslednej zimy vrátil sa domov,
         ktorý, ako očitý svedok najhroznejších vecí, môže podať pravdu skorej, ako hocikto iný.]
   </p>
   <p>
    <span class="bold">
     <strong>
      II.
     </strong>
    </span>
    Diviť sa nám prichodí predne osudnému pre Turka
         Leopoldovi, ktorý mal predkov na dary ducha a priazeň Šťasteny síce bohatých, ale ktorí
         nemohli dokázať to, čo sa dialo pod jeho vládou, čo podnikol a svetu na podiv z priazne
         Šťasteny vykonal on; ak to tak povedie až do konca, zaslúži si meno Veľkého Leopolda. Za
         krátučký čas svojho života preslávil sa skutkami takými veľkými, že keby sa ľudské veci na
         zdarboh konaly a nepotrebovaly pomoci so strany ctnosti, samo by sa stroskotalo už všetko.
         Premohol arcibiskupský Ostrihom, osiecke mosty, Solnok, Jáger, Nové Zámky, Pešť, Vacov a
         nepočetné nepatrnejšieho mena mestá; podmanil si Budín, i podľa súdu Turkov prvé mesto
         medzi ostatnými, Mukačevo, hlavu ostatných hradov a útočište nepokojného národa. Ak pridá k
         nim ešte Várad, Székesfehérvár, Sziget a Raab (lebo menšie nemôžu vyhnúť osudu väčších),
         nenajde, čo premôcť v Uhorsku. Položil synom, až dospejú, taký pevný základ pre ďalšie
         operácie, že nebude im ťažko držať jednou rukou Východ, druhou Západ.
   </p>
   <p>
    Jeho ohromujúce víťazstvá predzvestovala ináč i príroda a i veštec. Určite sa tvrdí, že
         keď sa narodil, mal dosiaľ nebývalým a v dejinách neznámym divom na zadnej časti hlavy
         konskú srsť v podobe konského chvosta. Ako by ho už sama matka-príroda bola dala na záhubu
         tomu národu, ktorý na žrdi pripevnený konský chvost má za válečný odznak,
    <sup>
     [
     <a class="footnote" href="#ftn.id2523199" name="id2523199">
      1
     </a>
     ]
    </sup>
    a položila ho na zadnú časť hlavy preto, aby naznačovala, že sa plnej slávy
         svojich skutkov dožije v predvečer života. Nie je bez smyslu ani to, čo sa na všetky strany
         hovorí a číta. Toho totiž času, keď sa Maximilian ujal vlády a hodnosti panovníckej, akýsi
         žid prorokoval.
    <sup>
     [
     <a class="footnote" href="#ftn.id2523216" name="id2523216">
      2
     </a>
     ]
    </sup>
   </p>
   <p>
    Vďaky si síce u sudcov a pôvodcov toho katovského lešenia, viem, nezaslúžim, ale jej ani
         nežiadam, spokojac sa s uznaním, ktoré mi udelí verejnosť a priatelia pravdy. Nenávisti sa
         nebojím. Ako by som sa bál, keď viem, že nemôžu byť nenávidení podnikaví ochotní ľudia
         preto, že vynášajú na svetlo veci inými nepovšimnuté a odsúdené na zabudnutie? Iste len
         milovaním lže sa stáva, že mnohí výmysly rozširujú ako pravdepodobné veci a táraninami
         klamú mnohých, hoci je pravdivosť vecí na bielom dni. Veľmi pečlive som oddelil pravdu od
         táranín. Ty, milý čitateľu, kto si koľvek, sleduj ma a nehorli tak za domáce veci, aby si
         si pri tom ani nepovšimol cudzích.
    <sup>
     [
     <a class="footnote" href="#ftn.id2523261" name="id2523261">
      3
     </a>
     ]
    </sup>
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2523199" name="ftn.id2523199">
        1
       </a>
       ]
      </sup>
      Rozumej Turkov.
     </p>
    </div>
    <div class="footnote">
     <p>
      <sup>
       [
       <a class="para" href="#id2523216" name="ftn.id2523216">
        2
       </a>
       ]
      </sup>
      H. K.: Tu akiste chybuje veštba Žida, ktorá sa v predošlých tak spomína, ako čo sa
               už dosiaľ malo stať; skôr totiž, ako za Maximiliana sa nemohlo prihodiť, čo sa hovorí
               o Leopoldovi. — Nasledujú slová pôvodcu prv hovoriaceho.
     </p>
    </div>
    <div class="footnote">
     <p>
      <sup>
       [
       <a class="para" href="#id2523261" name="ftn.id2523261">
        3
       </a>
       ]
      </sup>
      H. K.: Vidno z toho, ako by pôvodca nebol Uhrom, keďže uhorské deje, ktoré opisuje
               a ku študovaniu ktorých predsa len vyzýva čitateľov, menuje zahraničnými; ale z toho,
               že jeho charakter je totožný s Rezíkovým, a z iných znakov vie sa dobre, kto a aký
               bol naozaj.
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2523284">
       </a>
       Zlovestné znamenie prvej, dňa 5. marca konanej tragédie
      </h2>
     </div>
    </div>
   </div>
   <p>
   </p>
   <p>
   </p>
   <p>
    <span class="bold">
     <strong>
      II.
     </strong>
    </span>
    Zkaza miest a slávnych mužov neprichádza pomaly,
         nepozorovane, ale býva predchádzaná rozličnými znameniami; kde sa nejaké zhubné plány kujú,
         tam sa z akéhosi riadenia Božieho i predzvestúvajú. Je to tak, ako keď čiernymi mrakmi plné
         nebesá skryté dosiaľ blesky chystajú metať na hlavu priestupníkov. Strháva sa blýskavica,
         mračí sa, vietor ostrejšie hvízda okolo domov a hradov, dážď sa leje a prudký príval všetko
         pohlcuje. I v Prešove, v meste horného Uhorska, známom podľa dobrých a zlých jeho osudoch,
         zázračný Boží úkaz naznačoval príhodu, ktorej niektorí potomci nezabudnú nikdy. Lebo r.
         1685, tretí rok pred touto zlopovestnou pohromou, práve v lete, okolo chrámu Nemcov, Uhrov
         a s ním súvisivšieho kolegia daly sa mnohé kavky a vrany s odporným škrekom v bitevnom šíku
         do takého tuhého boja, že ich na oboch stranách veľa padlo mŕtvych a ostatné zobákmi
         zranené cedily krv svojho tela na zem (čo diváci pokladali za veľavýznamné znamenie).
         Preľaknutí prosili Boha predkov,
    <sup>
     [
     <a class="footnote" href="#ftn.id2523335" name="id2523335">
      4
     </a>
     ]
    </sup>
    aby odvrátil zášť od mesta, nenávisti Nemcov vystaveného, alebo aspoň podlomil
         jej záhubnú moc. A naozaj na tom mieste, kde videli boj vtákov, čiže vyše kolegia a
         cisterny, na malú vzdialenosť smerom k hornej bráne,
    <sup>
     [
     <a class="footnote" href="#ftn.id2523350" name="id2523350">
      5
     </a>
     ]
    </sup>
    liala sa krv zo šijí mužov, ktorí podľa úsudku sudcov strojili politický prevrat.
    <sup>
     [
     <a class="footnote" href="#ftn.id2523364" name="id2523364">
      6
     </a>
     ]
    </sup>
   </p>
   <p>
    <span class="bold">
     <strong>
      III.
     </strong>
    </span>
    Kto boli a akí, čo v potupnej smrti ztratili
         hrdlá, cudzincom nie je ľahko vedieť. Povinnosťou Uhrov by bolo poučiť ďaleké národy o ich
         rode a hodnosti, o spôsobe mučenia a popráv, aby sa neverilo o nich čosi nepravdivého (ani
         čistá pravda nezostala neznáma). Ale keď, ako som spomenul, po zotročení slávneho kedysi
         kráľovstva i zanikla u Uhrov svoboda pravdu cítiť, hovoriť, písať, ba i oplakávať domáce
         biedy, nám Nemcom však dosiaľ je ponechaná, treba jej upotrebiť a s celou pečlivosťou dať
         sa do hľadania pravdy.
   </p>
   <p>
    <span class="bold">
     <strong>
      IV.
     </strong>
    </span>
    Budem ich brať po jednom, jednako nie tak dôkladne,
         aby som komentáre čítal a vypisoval o predkoch zavraždených, čo poznať síce by neškodilo
         (lebo by sme sa naučili, že smrť význačných mužov je prečasto taká biedna, ako ľudí z
         najnižších vrství), jednako vykonať je to veľmi ťažko, lebo Uhri a šľachta radšej vidia,
         keď sa ich pôvod mlčky uznáva, ako v mnohom oslavovaní spisovateľov pretriasa. Ba, hoci by
         sa to nijako vykonať nedalo, nemá pri tejto veci nijakého významu. Nezmieňujúc sa teda o
         predkoch, obmedzujem sa na význačné domáce vrodené vlastnosti a vlohy a zvečním ich tak,
         ako som sa o nich ako cudzinec od zahraničných sám dozvedel. Ani mená všetkých neuvediem,
         iba význačnejších, o ktorých som sa mohol dopočuť. Hriech je ten istý u všetkých; trýzne,
         poprava a osudy po poprave rozličné. Tamten bol, že podporovali nepriateľa; tieto však
         také, aké si žiadala zášť, alebo ich vina. Nech idú v poradí, v akom na katovské lešenie
         vystupovali smrť podstúpiť.
   </p>
   <p>
    <span class="bold">
     <strong>
      V. Žigmund Zimmermann
     </strong>
    </span>
    , rodom šľachtic, náboženstva
         evanjelického, čo do hodnosti senátor a inšpektor v meste založeného kolegia evanjelických
         stavov. Bol občanom prešovským a obchodníkom medzi prvými. Ducha mal nadchnutého pravou
         pobožnosťou, ktorá sa pokladá za koreň ostatných ctností. Pri napomáhaní šľachetných cieľov
         nepostrádal jeho ochotnej pomoci nikto.
    <sup>
     [
     <a class="footnote" href="#ftn.id2523448" name="id2523448">
      7
     </a>
     ]
    </sup>
    Bystrosťou umu predstihoval svoj vek; vynikal nevšednou vzdelanosťou; hovoril
         plynne po latinsky, nemecky, uhorsky a slovensky. Postava úctu vzbudzujúca, duch otvorený,
         vlasy plavé, tvár výrazná a akýmsi milým rumencom spríjemnená; údy silné a urastené.
   </p>
   <p>
    V thökölyovskej dobe zúčastňoval sa a stál na čele rozličných podujatí, hájac záujmy
         mesta radou a pomocou. Keď po návrate cisárovej vlády do Prešova r. 1686 nastal obrat a po
         odňatí nemeckého a maďarského kostola (kostol Slovákov totiž už prv boli odovzdali
         minoritom) komisármi dňa 7. januára 1687 náboženská svoboda zanikla v Prešove, on, neznajúc
         únavy, na vlastné trovy pohol každým kameňom, aby hynúci cirkevno-náboženský život a školu
         zachránil, a, dovolávajúc sa stáročných práv, prosbami vymohol, že sa mohlo slúžiť Bohu v Hasovskom
    <sup>
     [
     <a class="footnote" href="#ftn.id2523492" name="id2523492">
      8
     </a>
     ]
    </sup>
    dome podľa obradov zdedených po predkoch.
   </p>
   <p>
    Ani tento záslužný muž nemohol ujsť úkladom osudu. Dňa 16. febr.
    <sup>
     [
     <a class="footnote" href="#ftn.id2523508" name="id2523508">
      9
     </a>
     ]
    </sup>
    1687, čo bola I. nedeľa pôstna, cez obed, keď ľudia odpočívali, vzali ho vojaci
         na rozkaz generála s plnou mocou, Antona Karaffu, na strážnicu, sputnali ľavú ruku a nohu
         železom a v nasledujúcich dňoch ho najprv sám generál vypočúval tu vyhrážkami, tam
         sľubovaním mu najväčšej priazne a života, ak sa prizná pred ním k vine, slúžiacej za
         zámienku, potom i na mestskom dome komandant Görtz, Michal Fischer, správca Spišskej komory
         v Košiciach, a iní sudcovia rozličnými krížovými otázkami, ktorými mienili odhaliť nejaké
         tajné sprisahanie. Preto, že tieto otázky nemohla zmariť proti úskokom potmešilcov ani
         najbystrejšia obozretnosť a že smrti nemohol vyhnúť, či sa tajil a či priznával, podrobili
         ho dňa 25. febr., v stredu po II. nedeli pôstnej, vo vykričanej izbe vyvolavača, trýzňam a
         ho v mučiarni tuhou prácou katanov za celé štyri hodiny — ba aj dlhšie — neľudsky
         rozťahovali. Medzi inými vyslatý bol na vyšetrovanie i býv. senátor Juliani, rodom a duchom
         Talian, udajne kmotor Zimmermannov a jeho zvlášť oddaný priateľ, ako to hneď uvidíme. Keď
         sa mu videlo, že kati naschvál ochabujú v práci, on sa divo osopil na nich, hnal ich k
         väčšej usilovnosti, a Boh vie, bol by sa azda priložil k hnusnej práci aj sám, keby hrozní
         mučitelia boli ustávali. Aby neumrel ako nevinný, chytal ho prísediaci, v tomto umení veľmi
         obratný generál premnohými krížnymi otázkami, pri čom ho na škripci mučili, kým nesvedčil,
         ako sudcovia chceli. Mnohé veci vytrvale zapieral, ako i na mestskom dome; k mnohým sa v
         hrozných mukách priznal a udával i nevinných za hriešnikov. Len čo prestávaly muky, prestal
         svedčiť i on, hovoriac, že ďaleko je od vymysleného zločinu, aký sa na ňom vyhľadáva. Keď
         mu neborákovi vyčitovali, že je vo svojej výpovedi váhavý a klátivý, povedal: „Je vám
         divné, že zatracujem svedectvo, v nadľudských mukách vydané? Keby ste sa ma spýtali, či sa
         priznávam, že som si rodičov naničhodne zmárnil, priznal by som obidvoch, hoci dávno
         umreli.“ [Hlavné otázky sa týkaly listov posielaných Prešovčanom z hradu Mukačeva, kde
         bojovná nálada — hoci bez výhľadu — ešte vždy neklesala: že kde sú, kde ich schovali, čo
         obsahujú, na koho sú adresované, komu odovzdané, kto ich videl a kto čítal. O nich poviem
         pravdu neskoršie.]
   </p>
   <p>
    Keď trýzne boly ukončené a sudcovia počuli, čo chceli, sňali ho zo škripca a dali do
         väznice vedľa mučiarne. Ležiac na holej slame, nábožným spevom a modlením trávi celé dni a
         noci a živí sa záživným pokrmom, ktorý mu pečlivosť chorľavej manželky posielala, aby
         utýrané telo pookrialo. Nemilo niesla chuderka, že jej domáci, pretože bola chorá,
         neoznámili čas, kedy ho mali trýzniť a mučiť: „V slzách by som sa bola modlila — hovorí — a
         prosila Boha, aby mu uľavil bolesti a dal ich tak znášať, že by ich vôbec alebo aspoň veľmi
         málo cítil. Kým on vo väznici strachom hynie, pred smrťou sa nebeskou útechou kojí a v
         mnohých žalmoch i modlitbách odprosuje Boha, jezuita Ignác Peritzhoff, ktorý s mníchmi z
         jeho rádu samojediný smel navštevovať väzňov, vykonal všetko možné, aby Zimmermanna odlúdil
         od evanjelického kacírstva, a mámiac ho nádejou, že si zachráni život zemský, nahováral ho,
         aby prijal jedine spasiteľnú vieru katolícku. Bezpochyby mal na mysli Zimmermann pri tom i
         príklady Daniela Guttha, muža veľmi poctivého, v dobe rozkvetu Prešova notára a senátora,
         neskoršie pod Imrichom Thökölyim radcu a všetkých jeho statkov správcu, ako i Jura Bezegha
         a Michala Hydweghyho, ktorí sa z viedenských temníc po dlhom mučení inak nemohli dostať na
         svobodu, ako odrieknutím sa viery Lutherom založenej. Náhle sa však vysvobodili, rozišli sa
         zas s našim
    <sup>
     [
     <a class="footnote" href="#ftn.id2523518" name="id2523518">
      10
     </a>
     ]
    </sup>
    katolíckym náboženstvom a pridŕžali sa svojej starej a kedysi rodinnej viery.
         Ale Zimmermannovi nič neosožilo odriecť sa kacírstva, nič slzy a prosby jeho manželky a
         zlaté náhrdelníky, posielané manželke Karaffovej, aby srdce mužovo obmäkčila; nič nemohla
         ani bedlivá a pečlivá starostlivosť, prímluva a prosba Nemcov i iných, ktorých skoro každý
         deň častoval všetkým možným, nič nevykonala u muža, od odsúdencov naprosto odvráteného.
         Nasledoval ho:
   </p>
   <p>
    <span class="bold">
     <strong>
      VI. Andrej Keczer
     </strong>
    </span>
    z Lipovca a v Pekľanoch, muž zo
         starobilej šľachtickej rodiny, ktorý tak skvele študoval vedy o svobode vlasti na
         gymnáziách a luteránskych akademiach, neskoršie doma v kráľovstve, že zo svojej nadanosti a
         bohatých vedomostí neraz vzal dobrý osoh v službe vlasti; už či na zemianskych
         shromaždeniach stolice Šarišskej, či na krajinských snemoch bolo treba hájiť záujmy Uhorska
         proti náporu a úkladom odrodilých, po vôli cisárskej auly chodiacich občanov a synov
         vlasti. Tak sa ohradil proti zotročovaniu najmä r. 1662 na prešporskom, nielen
         evanjelickému náboženstvu, ale i svobode nebezpečnom sneme, tak že sa málo našlo jemu
         podobných a horlivejšieho snáď nikoho nebolo. Rakúsku sa pozdávalo, že mu je
         prinepriateľsky založený a že sa odpláca za dobré zlým. Lebo si jeho predkovia vernosťou a
         službami toľko milosti zaslúžili u Ferdinanda I., pochádzajúceho z domu rakúskeho, že boli
         poctení nielen veľkými statkami, ale im ten istý Ferdinand dal vyraziť na šľachtický erb i
         náslovné písmeno
    <sup>
     [
     <a class="footnote" href="#ftn.id2506489" name="id2506489">
      11
     </a>
     ]
    </sup>
    svojho mena F. s korunou. Bol otcom niekoľkých detí, z ktorých jeden toho
         istého priezviska syn a päť dcér oplakávalo ozaj nehodnú smrť otcovu. Toho istého roku a
         dňa ho odvliekli do väzenia, keď zaťa Zimmermanna. Sedel si bezstarostný pri jedle so
         sestrou Klárou Keczerovou za stolom a na otázku sestrinu, prečo zanedbáva návštevu chrámu,
         odpovedal, že natoľko nepohŕda službami Božími, že by sa ich nechcel zúčastňovať, ale že sú
         príčiny iné, a to dôležité, medzi ktorými spomenul podozrenie, ktoré zúri v terajších
         pánoch, v Nemcoch. „Bojím sa“, hovorí, „aby ma pri vykročení z domu a pri návrate domov
         nepostretol ktosi z priateľov, nesúc mi list alebo pozdravenie od kohosi, čo by tým, ktorí
         sa vo dne, v noci o moju hlavu radia, mohlo byť zámienkou, aby mi škodili.“ Preto po
         vydobytí Prešova cisárskymi, kde býval, prísne zakázal sluhom prijímať, hostiť, k sebe
         púšťať cudzieho človeka, naopak, kázal každého držať čím ďalej od domu, mysliac: radšej
         nech ho majú za nevzdelaného a nezdvorilého, ako že by bol v podozrení. Sestru, zaťa
         Zimmermana a dcéry prijímal zriedkakedy a nerád, bojac sa i preto o svoj a o ich život. Ale
         hoci sa tak pečlive chránil, zachrániť sa jednako nemohol. Nadišiel prvý z osudných mu dní,
         deň 16. februára, a tu — keď sedel pri raňajkách vo svojom dome — prišiel k nemu akýsi
         dôstojník v sprievode vojakov, ktorým posunkom tvári dával znamenie a ktorých nechal pri
         prahu domu. Čaká, čo mu asi chce zvestovať. „Veľmi pekne vás, pane, dáva pozdraviť vznešený
         generál a prosí, aby ste ho, ak možno, navštívili.“ „Milerád!“ I zavolá na sluhov, aby mu
         priniesli čisté čierne šaty, ktoré nosieval. Keď trochu meškali, Nemec priostro zvolal po
         nemecky: „Hýbať sa! Čo robíš, lenivec? Nemám kedy márniť čas s tebou!“ — „Zlý znak — táto
         reč,“ povie Keczer preľaknutý sestre Kláre. „Žalár ma čaká!“
   </p>
   <p>
    Predtucha ho nesklamala. Len čo vykročil z domu, obstúpili ho zpredu, so zadu a s oboch
         strán vojaci, čo tamvon čakali, a viedli ani nie ku generálovi už, ale do odľahlého domčeka
         blízko hradieb, aby ho strážili; sestra a niekoľko detí, ktoré s ním v jednom dome bývaly,
         márne prelievaly nad ním horké slzy. Pakostnicou sužované nohy sputnajú mu okovami, ktoré
         by ho iste dlhšie boly tlačily, keby mu syn Gabriel v mnohých prosbách nebol vymohol úľavy.
         Dvojsmyselnými, k jeho ztrate smerujúcimi otázkami znova a znova dlho ho viac mučia, ako
         vyslúchajú, pred veliteľom stráže, ako predsedom (komandantom ho menujú), a že sa im
         pozdávalo, že zo zaťatosti zapiera, vytiahli ho dňa 26. februára na škripec (znášal ho s
         takým nezlomným duchom, že ho ani kruté lámanie údov, pálenie a rozťahovanie nemohly
         prinútiť k doznaniu nového hriecha), a priložiac mu oheň k samému boku — hrozná trýzeň pre
         človeka tučného — mučili ho lámaním a rozťahovaním údov päť a či šesť hodín, aby sa
         priznal, pri čom ruky mal sputnané na chrbte; častejšie mu privolali, aby sa priznal k
         svojej a iných vine. Ale od neho nebolo počuť ani slova ani zastonanie; tak srdnate sa
         choval, že ani vo vyberaných mukách nevydal nijakého, sebe alebo iným škodlivého svedectva,
         a tým krásne zmaril neľudskú krutosť múk, sudcov a katov. Jemu Prešov bol Karthaginou a on
         Prešovu Regulom. Častejšie opakoval: „Robte, sudcovia, čo chcete, so mnou. Ja neodsúdim
         vlastnou výpoveďou ani seba, ani iných. Ak novú vinu hľadáte, nenajdete jej; ak ma chcete
         zmárniť pre staré, ktoré všetky došly milosti, neodprosujem vás.“ Škoda však bolo rečí a
         ustávania, lebo sudcovia chceli, aby umrel. Napokon, keď najhroznejšie trýzne prestávaly a
         sila ducha telesne už i vekom skľúčeného starca (veď bol v 64. roku) ohňom a inými na
         trýznenie ľudí vymyslenými mučidlami sa vyčerpávala, vrhli ho na zem; tu, aby v nevýslovnom
         bôli našiel úľavy, ujala sa ho z povolenia sudcov katova žena, prikladajúc mu zmierňujúce
         náplasti na obhorené údy. Hľadiac na útrapy takého veľkého, na škripci tak dlho týraného
         muža, prepukla v horký plač, za čo ju potom prísne pokarhali.
   </p>
   <p>
    Do 5. marca sa trápil v nevýslovných bôľoch, a keď počul rozsudok smrti, nemal
         prednejšej veci, ako smieriť sa so svojím Bohom. S námahou podarilo sa mu odoprieť
         jezuitov, ktorí vždy a len oni sami mali prístup k väzňom, a keď hodinu alebo dve pred
         popravou prišiel kňaz Mikuláš Lipoczy, vydal v súdnej sieni, v prítomnosti niekoľkých, na
         to vyslatých Nemcov, po latinsky, aby mu všetci rozumeli, toto svedectvo: „Velebný pane!“ —
         hovorí. — „Keď, hľa, nadchádza môjmu hynúcemu životu posledná chvíľa, a už mám byť
         presídlený z tohoto časného života i plačlivého údolia do bydla čistých duchov a do vlasti
         lepšej, ktorá je u Boha, verná pečlivosť o dušu velí mi smieriť sa s Bohom, hriešnikom vždy
         milostivým. V bôľnom želení uznávam teda, že som mnohým hriechom poškvrnený. Koľko je
         svätých prikázaní Božích, ja som ich zachovával ľahkomyseľne všetky, hovejúc viac telu,
         viac krehkej a klamlivej márnosti, než rozkošným zákonom Božím. Prosím Ťa však, dobrotivý
         Otče nebeský, nech nezahorí hnevom proti mne tvoja duša, ani ma netresci, že som spotupil a
         zľahčil tvoje meno. Smiluj sa nad mojou dušou, Otče, ani nehľaď na veľkosť prestúpení, ale
         na svoje, vinníkom shovievavé milosrdenstvo. Daj mi miesto v príbytkoch, ktoré môj jediný
         Spasiteľ, Ježiš Kristus, pripravil veriacim v neho atď. Chcem veriť, že ma, hriechy
         vyznávajúceho, vyslyšíš a nezaženieš, keď prichádzam k Tebe, a čo by ma hneď pre ohromné
         previnenia mal stihnúť pekelný oheň, Ty z púhej milosti pre rany môjho Ježiša udeľ mi
         života blahoslaveného a šťastného atď. Ale čo sa týka akéhosi nového, proti jeho
         veličenstvu pomýšľaného hriechu a úkladov, pre ktoré práve mám byť spotupený a usmrtený, s
         nekláteným duchom, smelým hlasom protestujem pred Bohom, ktorý zná a tresce každú
         neprávosť, pred anjelmi, nepoškvrnenými duchmi, pred vami, čo hľadíte na moju smrť a čo ju
         uvidia, protestujem, že som naprosto čistý hriechu, ktorým ma viníte. Ničoho som nerobil,
         ničoho neschvaľoval, čo by mohlo dať podnet k novým, alebo podporovať nepokoje staré v
         Uhorsku, čo by smerovalo k podlamovaniu auktority jeho veličenstva, alebo ku zkaze jeho
         vojska. Ak tu ide o akúsi pamiatku starých previnení, — hoci by nesmelo byť nijakej, lebo
         sa všetkým vymohla a udelila milosť, — a tie majú byť potrestané, zasluhujeme si hrdelného
         trestu všetci; ak, ako predstierate, hľadáte nové hnutia a ich pôvodcov chcete trestať,
         čoho aby ste nerobili, nemôžem ani zakázať, ani prekaziť, tak vás, ktorí ma posledný raz
         počujete hovoriť a ktorí v posledný, pre všetkých hrozný deň súdu budete svedkovia mojej
         nevinnosti, úpenlive prosím, aby ste si mňa, čo neviem o nijakom novom hriechu, ani jeho
         páchateľom nie som, nesplietli s tými, ktorí vedia o ňom a sú azda jeho pôvodcovia.“ Nikto
         ho neprerušil, nikto z prítomných neodpovedal na túto reč. Pomyslel si konečne na deti, na
         syna a dve dcéry-panny, a pošlúc k nim kohosi, napomína ich, aby vzdávali povinnú poctu
         Bohu vždycky a nedali sa zlomiť potupnosťou jeho smrti, doložiac, že blahoslavení sú, ktorí
         nevinne musia umrieť. Sestru Kláru Keczerovú pre spoločnú krv a pre rodičov prosí, aby sa
         ujala verne dietok-sirôtok a bola im matkou v rade, v pomoci a v láske. On pri svojom
         odchode z ľudských bied privoláva posledné „S Bohom!“ všetkým dietkam a nespravedlivému
         svetu a ďakuje za všetky ochotne preukazované služby.
   </p>
   <p>
    Keď už nastávala osudná chvíľa smrti, idúc za duchovným, v mnohých modlitbách odprosuje
         Boha zmužile, a keď ho z hanebnej mučiarne skôr vyvliekli, ako vyviedli, položili na sane,
         — lebo nemohol stáť na nohách pakostnicou a v mučení utýraných, — a obklopeného početným
         vojskom — už či z úcty k pohrebu, keď sa tak ľúbi Bohu, či aby sa predišlo vzbure v meste —
         postavili ho spolu s ostatnými pred mestský dom, aby počul konečný rozsudok smrti.
   </p>
   <p>
    Po vyhlásení rozsudku z obloka radnice všetkým, jeho pomaly na saniach viezli na
         popravné miesto, kým ostatní pešo urobili poslednú cestu; na ceste sa ho neraz zmocnila
         starosť o deti, prerušoval modlitbu a znova i znova dolieha prosbami na duchovného,
         poslednú funkciu vykonávajúceho, aby vyhľadal jeho zronené deti a sestru, prehovoril na
         útechu úbohých akousi dôtklivou rečou a naložil im, aby boly dobrej mysle a nehľadely na
         potupu smrti, ale na jej príčinu, ktorá jediná môže tíšiť veľký žiaľ skormútených. Nadto
         chce im dôverne pripomenúť, aby prosily generála o milosť pohrebu a uložily ho, ak bude
         udelená, k boku manželky v Pekľanoch, v obci jeho majetkov; keby jej na prvé prosby
         nedosiahly, nech prosia i druhý raz. Príde kedysi deň, ktorý spojí rozpadnuté údy jeho…
   </p>
   <p>
    Po chvíli začal sa zas modliť. A keď už všetci pred okom mali lešenie, na ktorom práve
         mala byť vyliata ich krv, keď všetci kati stáli na mieste a všetci boli obklopení vojskom,
         vyvolávač zopakoval rozsudok a jeho dôvody. Znel takto: „Preto, že sa Andrej Keczer,
         Žigmund Zimmermann, František Baranyay, N. Rauscher, zabudnúc na vernosť k jeho cisárskej
         jasnosti, k svojmu kráľovi a pánovi, posielaním a prijímaním od nepriateľa (t. j. z hradu
         Mukačevského) listov čo najšpatnejšie previnili novým hriechom urážky veličenstva, preto na
         rozkaz a z naloženia jeho veličenstva cisára delegovaný súd uznáva za správne a
         spravedlivé, aby sa potrestali na hrdle, a to nasledovne. Najprv sa im na lešení sekerou
         odtne ruka, ktorú zneužívali pri písaní listov, potom mečom hlava, zatým rozštvrtení
         povešajú sa a zostanú visieť na hákoch vedľa štyroch hradských ciest (z ktorých jedna ide
         do Šariša,
    <sup>
     [
     <a class="footnote" href="#ftn.id2506806" name="id2506806">
      12
     </a>
     ]
    </sup>
    druhá do Šebeša, tretia do Levoče, ostatná do Košíc) pocestným na pobavenie a
         pohŕdateľom jeho veličenstva na výstrahu a postrach; hlavy sa pribijú veľkým železným
         klincom na šibenice. A keby v budúcnosti niekto bol prichytený, že s nepriateľom drží, s
         ním si dopisuje, alebo na akýkoľvek spôsob má s ním do činenia a podporuje nepokoje,
         zaslúži si smrti hroznejšej. Za živa sa stiahne na kôl; tam potom nijaké želenie viny a
         nijaké prosby nezmiernia popravu; tým však, ktorí majú jeho veličenstvo v náležitej úcte,
         sľubuje sa a udeľuje plná milosť a blahosklonnosť cisárska a kráľovská.“
   </p>
   <p>
    Po vyhlásení rozsudku jasným hlasom vyvolávača najsamprv Zimmermann vykročil na lešenie
         smrti s P. Ignácom Peritzhoffom, jezuitom sprava, v ktorom nebolo srdca, no tým viac
         vypočítavosti, a s vojenským kňazom sľava. Na schodoch lešenia ho už čaká kat a zdvorile
         ponúka, aby vystúpil. Istý o smrti, ale i s nádejou na život vidí už klát, kde má ztratiť
         ruku; vidí rozmanité vražedné nástroje, povrazy, sekery, kata košického, prešovského a
         vojenského, ktorí ho majú olúpiť o ruku a o život. Stojac medzi jezuitom a medzi kňazom,
         prosí ich, aby prosili za jeho život a udelili mu — čas je tu — prisľúbenú milosť. P.
         Peritzhoff, pohladkajúc mu rukou nešťastnú hlavu a plecia, povedal: „Oddane a pokojne
         prijímaj smrť, Zimmermann, nemôže byť inak. Milosť ti je pripravená, ale u Boha.“ Neskoršie
         podáva mu jezuita obraz Umučeného, aby ho poctil posledným bozkaním; ale on, vediac, že ho
         nádej na život a jezuita sklamali, v opovržení sa odvracia od neho. Sám prosí o život, tri
         razy opakujúc úpenlive: „Ihr Herrn, ich bitte um Gnade!“ (Pánovia, prosím o milosť!) Keď mu
         na to s koňa ktosi od schodov lešenia odpovedal: „Keine zu hoffen!“ (Nečakaj na ňu!), hodil
         preč poľskú čiapku, kati ho schytili, zo šiat vyzliekli, ruku, aby nezavadzala rane,
         povrazom sviazali, — zatým sa on celým telom spustil na kolená, a, ani si nevšimnúc
         formulky: „Ježiš, Mária, Jozef!“, ktorú kázal zopakovať jezuita, mocným hlasom tri razy
         zvolal na Vykupiteľa po nemecky: „Ježiši, synu Dávidov, smiluj sa nado mnou!“ Kým tak
         volal, odťal mu prešovský kat na dve rany ruku. Aký je život milý a drahý! — ani okyptený
         neprestáva mocne túžiť po ňom, spínajúc ruky, skrúšene prosí o milosť; potom ešte raz
         vracia sa k modlitbám: „Ježiši, synu Dávidov, smiluj sa nado mnou!“ Kým sa tak modlil,
         priblížil sa mu od chrbta vojenský kat a dal mu poslednú, ale menej šťastnú ranu. Lebo
         hlava zostala na čiastke hrdla visieť, ktorú nešikovnosť košický kat ostro pokarhal a
         spomenutého kata pohoršený sohnal s lešenia.
   </p>
   <p>
    Keď tento ležal, bol vyzvaný onedlho a vystúpil na lešenie v dlhom čiernom plášti Ondrej
         Keczer; posmeľovaný katom, aby vypustil z duše všetok strach. On srdečne prosil
         posmeľujúceho, aby dobre konal svoju povinnosť, čo ten prisľúbil a aj urobil. Keď sa
         vyhlásený rozsudok tak vyplnil neskoršie i na ostatných, ako prv na Zimmermannovi, museli
         pretrpieť 5. marca, — ako sa hovorilo, zaslúžene — i potupu smrti.
   </p>
   <p>
    <span class="bold">
     <strong>
      VII. Gašpar Rauschner.
     </strong>
    </span>
    Verný priateľ a spoločník
         Zimmermannov v kupectve. Človek nie všednej pobožnosti, poctivosti a miernosti. Vína a
         iných opojných nápojov akživ nepožíval, majúc najradšej pramenitú vodu. Vinou predošlých
         bol zapletený do zločinu a zavretý v bašte; hoci bol chudobný a o slávu nestál, ani
         podvratných snáh nepodporoval, jednako padol v obeť tomu istému zlému osudu. Keď Thökölyi
         strhol moc do ruky, pri vyplácaní vojska konal cenné služby. Hoci bol v 44. roku a či
         vyššie, žil mimo manželstva. Nemal priateľov, ktorí by boli prosili u generála, alebo mu
         boli pomáhali k svobode. Ale nech by bol mal koľko príbuzných, zachrániť by ho neboli
         mohli. Takou vinou ztratená priazeň, z akej oni boli obžalovaní, viacej neožije; ani nemajú
         čo čakať okrem múk rozmanitých. Hovorí sa, že ho menej pálili, a keby si bol mohol žiť po
         vôli, bolo by sa popálené a utýrané telo ešte ako-tak zotavilo. Smrť prijal duchom
         kresťanským.
   </p>
   <p>
    <span class="bold">
     <strong>
      VIII. František Baranyay
     </strong>
    </span>
    , uhorský zemän a prešovský
         občan, pritom senátor a v posledných rokoch inšpektor. Bol horlivým zástancom
         spravedlivosti, muž lepšej povesti, ako šťastia, majúci veľa nepriateľov, ktorí ho
         napádali, kedy len chceli. Keby jeho snahám a podujatiam bolo prialo šťastie, viera a veda
         by neboly bývaly otrasené, neboly by trpely nijakého nedostatku, ani by sa bez prístrešia
         neboly musely sem-ta potulovať. Bol veľmi horlivým obhájcom starej, toľkými kráľmi
         zachránenej a ich prísahou potvrdzovanej svobody. Pritom bol i učený veľmi, ako to už
         bývalo u pravotárov v Uhorsku. Trval na zdedenom po otcoch práve, neraz zastával
         obžalovaných alebo ľudí, čo sa o dedictvo pravotili pred súdom. [A nadovšetko, keď štyri
         roky bol väzňom v obecnej temnici, postavenej na košickom námestí pre lúpežníkov a vrahov,
         nechcel ani svobody za cenu zanechania náboženstva, ktoré pokladal za pravé.] Od kacírstva,
         ktoré mu bolo v krvi, nemohly ho odtrhnúť nijaké protivenstvá, sľuby a hrozby ani predtým,
         radšej sedel celé štyri roky v smradľavom žalári, postavenom na košickom námestí pre
         vrahov, zlodejov a iných zločincov, ako by bol opustil kacírstvo, ktoré on pravým
         náboženstvom menoval, a tak si kúpil svobodu. V posledných dňoch života prialo mu šťastie,
         z ktorého užil veľmi málo, ešte menej, a keď sa táto nová neresť uvalila naň, opustilo ho
         celkom.
   </p>
   <p>
    Zavlečený v ten čas, keď predošlí, do väzenia, po prísnom a častejšie zopakovanom
         vypočúvaní nemohol vyhnúť škripcu, ohňu, rozpínaniu údov a najkrutejšiemu barbarskému
         vynálezu, čo kati španielskymi čižmami menujú. Kedže však tento spôsob trýznenia je známy
         len nemnohým a kolujú o ňom mienky dosť nepravé, — v našej Germánii bolo ho vidieť raz iba
         náhodou, — opíšem ti ho tu, čitateľu. Na dvoch koncoch železa, na piaď širokého a asi na
         dva prsty hrubého, vsadené sú práve také hrubé kolíčky. Na nich sú vyrezané zárezy, ako na
         vinárskom lise. Krížom leží železo iné, tvaru polmesiaca uprostred, ktorým sa zachytáva a
         stláča noha a nad ktorým leží ešte jedno, s ním súvislé želiezko. Kľúčom sa stlačí len
         toto, ale sostupujú po zárezoch obe, a tak objíma nohu s každej strany. Musí sa poddať
         alebo železo samé alebo noha, keď kľúčom hnané želiezko sostúpi na najnižší stupeň. Také
         stisnutie žíl, nervov a mäsa muselo vyvolať bôle nevýslovné. Dávalo sa najsamprv pod
         koleno, potom v stred holene, napokon na členky. Je to trýzeň, mučivejšia temer od ohňa a
         síry, keď chceš vydriapať z najnevinnejšieho výpoveď, akej potrebuješ. Baranyay ju prestál
         s takou veľkou silou ducha a sebazaprením, že neprezradil nijakou pravou alebo
         predstieranou vinou ani seba ani iných. Jedno vyhlásil predsa o sebe samom: Bol v meste pod
         hradbami kláštor, ktorý od tých nešťastných časov, čo hlava kacírov, Luther, človek
         zatratenej povesti, rozbil rímsko-katolícku cirkev, slúžil po vyhnaní, poťažne vymretí
         františkánov, nekatolíkom za skladište vína a zbožia. Ako sa však svätá cirkev
         rímsko-katolícka najnovšie začala vzmáhať, postavili ho po vypudení kacírskych kňazov
         zásluhou a na trovy našich znova a prepustili mníchom rádu sv. Františka do úžitku. Keď
         potom po zahnaní Nemcov tá zaslepená Thökölyovská luza zúrila, chtiac katolícku vieru so
         sveta sniesť, sborila — veď sa jej nepostavil, ani nemohol postaviť naproti nikto — i kláštor,
    <sup>
     [
     <a class="footnote" href="#ftn.id2507078" name="id2507078">
      13
     </a>
     ]
    </sup>
    nevšímajúc si prosieb a sĺz našich. Mučením utýraný Baranyay sa priznal, že
         pomáhal pri tejto svätokrádeži a štval k nej, a hneď ponúkol tisíc zlatých na opravenie
         oblokov, ktoré pri pomoci ostatných potrepal vlastnou rukou. Či by toto previnenie mohlo
         byť príčinou znášaných smrteľných múk, keďže sa na všetky v rokoch povstania páchané
         hriechy už zabudlo a došla milosť pre celú krajinu, nevyhľadávam, ani netvrdím. Nechcem
         však veriť, že by sa volaly k súdu zabudnuté skutky z povstania. Ba i pri dvojnásobnom
         vyhlásení rozsudku smrti mlčalo sa o tomto zločine, iste preto, že si ho ani nevšímali, nie
         že by sa chceli zaň pomstiť. Keď s ostatnými spolu stál pred radnicou a počul rozsudok
         svojej pamätnej smrti, odvážil sa protestovať mocným hlasom pred spravedlivým Bohom, pred
         čistými duchmi a pred ľuďmi, čo boli prítomní a ho počuli, že vôbec nie je zúčastnený na
         hriechu novej velezrady, z akej ho obviňujú, pre ktorú stíhajú a na hroznú smrť odsudzujú,
         že k nej ani nenarádzal, ani o nej nevedel, ani jej neschvaľoval, on že svoju vec porúča
         horlivému mstiteľovi neprávostí, Bohu, aby on súdil a rozsúdil. Jeho odvahou posmelení, tak
         urobili i ostatní obžalovaní. Keď ho však ani táto protestácia a prízvukovanie svojej
         neviny nemohly zachrániť, na poslednej ceste na lešenie, pripravoval si dušu k smrti vyššie
         opísanej podľa prikázania svojho náboženstva spievaním akéhosi maďarského žalmu a
         potešovaný kňazom Mikulášom Lipóczym nádejou lepšieho života šiel jej neohrožene v ústrety.
         O jeho život nikto nechodil u generála.
   </p>
   <p>
    <span class="bold">
     <strong>
      IX.
     </strong>
    </span>
    Keď týchto kedysi všeobecne ctených a predných
         hrdinov, obstúpených sprava a sľava ozbrojeným vojskom, hore mestom uprostred ľudí
         rozličného veku, stavu a pomerov na smrť viedli, nezaslúžený osud mužov tak vynikajúcich,
         preslávených rodom, menom a učenosťou, mocne pohol dušami divákov. Ich úbohý zovňajšok a
         usedavý plač príbuzných budily v celom zástupe súcit, vyjmúc samých katov. Čo to natieklo,
         môj milý Bože, sĺz, kým ich rúbali na lešení sekerami, mečmi a nožmi, keď ich viezli von z
         mesta, aby ich povešali! Zprvu sa všetko ozývalo žalostným plačom a bedákaním zástupu a
         priateľov; — všetko, strechy, domy, steny, ba i kamenie na uliciach; veľa národovcov sa
         skrylo a zavrelo v klenutiach mŕtvych palácov, neskoršie ostalo všade, ako by na púšti
         Skythie, strnulé ticho; začalo bolieť pomyslenie, čo bude s inými, už či podozrivými, či na
         veci naozaj zúčastnenými. Manželky, deti, vnúčatá, zvyklí láskavému nažívaniu s
         popravenými, nevedely si rady od veľkého bôľu, ani najsť lieku nemohly na nevýslovný žiaľ.
         Od veľkého žiaľu, ako šialené zúriac, behaly sem-ta; ich plaču a bedákania plné bolo celé
         mesto a nebo. Bôľ a smútok cudzích v ničom nezadal bôľu pokrevných, iba že netrval tak
         dlho. Jedni oplakávali premilého starého otca, druhí otca, iné manžela a premnohí verného a
         oddaného priateľa. Niektorým tanul na mysli Keczerov šedinami zdobený vek, jeho prastaré a
         slávne meno, bezpráviu na pospas vystavená osiralosť toľkých potomkov. Pred okom im bola
         tvár, rezká chôdza, dôstojná postava Zimmermannova, v hodnosti radcu jeho úslužnosť,
         vľúdnosť a mravov nevšedná ušľachtilosť. Pomysleli na skromnosť jedného, na predtým
         nevídanú, nenávidenú, cudzieho, t. j. španielskeho pôvodu trýzeň druhého a ňou zapríčinené
         modriny na tele. Početná rodina Keczerovská, odená veľkému nešťastiu primeraným smútočným
         rúchom, prizerala sa na hrozné krviprelievanie zo súsedného domu. V jedinom Keczerovi
         oplakával jeden premilého otca, druhý dobrosrdečného deda, tretí svokra. Jedni stáli tam v
         nemom bôli, keďže veľkosť nešťastia nenachádzala u nich sĺz na jeho uľavenie, iní svojím
         bedákaním a horekovaním naplnili dom, mesto a nebo. Takého osudu si nezasluhoval ani ich
         rod, ani charakter, tým menej ich ctnosti. Manželka, dcéra Keczerova, bez rozumu objímala
         šibeň. Všetky ctnosti a duchovné dary Zimmermannove nielen manželke, dcére Andreja Keczera…
    <sup>
     [
     <a class="footnote" href="#ftn.id2507234" name="id2507234">
      14
     </a>
     ]
    </sup>
   </p>
   <p>
    <span class="bold">
     <strong>
      X.
     </strong>
    </span>
    Keď im ruky už boli odsekli, hlavy odťali a ich krv
         široko sa roztiekla po lešení, prešovský kat (lebo vojenský hlavy odtínal) ich so svojimi
         paholkami nožom a sekerou rozštvrtil a, vyhodiac na sane, na ktorých Andreja Keczera viezli
         k smrti, tak povešal na šibenice na spomenutom mieste, aby každá čiastka odsúdencovho tela
         na jednom kríži visela, hlava však aby bola pribitá železným klincom o šibenicu. Čiastka
         vnútorností zostala — nevedno, či z nedopatrenia katov a či zúmyselne — na hrozne
         skrvavenom lešení, a keď odsúdených vyviezli k šibeniciam, stala sa pokrmom súsedovho psa.
         Krv psi slízali, ako v jatke, a čo stiekla pod lešenie, zhanobily nečisté svine.
   </p>
   <p>
    <span class="bold">
     <strong>
      XI.
     </strong>
    </span>
    Diváci sa už boli vrátili od lešenia a od žalostnej
         jatky domov, vyjmúc tých, ktorí sa radujú z cudzej biedy, všetci so žiaľom v srdci, so
         slzou v oku, už komu ako diktoval bôľ, — keď si Karaffa vojakom dal zavolať Mikuláša
         Lipóczyho, ktorý bol prítomný pri mučení Ondreja Keczera a ho pokrmom Večere P. vystrájal k
         smrti, lebo si myslel, že nebude od veci spýtať sa a zvedief, čo povedal pred prijímaním
         Večere P. pri spovedi Keczer a akým duchom prijal smrť. Na to mu spomenutý kňaz odvetil:
         „Milostivý pane generál! Čo sa Keczerovej smrti týka, ráčte vziať na vedomie, že sa
         spovedal podľa zvyku v našich sboroch prijatého, a ten je, že sa jednotlivé prestúpenia
         nešepkajú v nejakej skrýši kňazovi do ucha po jednom, ale každý pred celým sborom — na
         prečítanie spovedlnej formulky kňazom, alebo keď sa inde ten zvyk zachoval: za jej
         predriekania samým spovedlníkom — len vo všeobecnosti vyznáva verejne a otvorene, že je
         hriešnikom a priestupnikom B. zákona. Povoľuje sa síce každému odhaliť pred kňazom hriech,
         ktorý mu zvlášť leží na srdci, aby sa tak zranenému svedomiu hneď dostalo spomoženia,
         hriešnik sa útechou z evanjelia potešil, nad milosrdenstvom Božím si nezúfal a nemyslel, že
         viac je jeho zlosti, ako u milostivého Boha milosti. Ondrej Keczer, držiac sa obvyklého
         zvyku, vyznal pred spravedlivým a milostivým Bohom, a predo mnou, jeho služobníkom, že je
         nepočetnými hriechmi poškvrnený, ale neodhalil nijakého zvláštneho hriechu, ktorý by ho
         tlačil, naopak zdôrazňoval, že je čistý hriechu, pre ktorý mu smrť bola pririeknutá. Túto
         spoveď urobil po latinsky, v prítomnosti na to vyslatých Nemcov, ktorí ho počuli a môžu
         vašej excelencii, ak si žiada, oznámiť, čo hovoril. Akej mysli bol tento starec (veď bol už
         v 64. roku), keď smrti mal ísť v ústrety, nie je ľahko povedať. Ako labužníci idú na bohatú
         hostinu, tak on: telom zmorený síce, ale na mysli neprezradiac nijakej pomätenosti, duchom
         nezlomným, pokojným a neohroženým šiel na smrť.“ Keď to počul, prepustil ho.
   </p>
   <p>
    Na ich smrť prizerala sa Karaffova žena z domu Medveckého staršieho. Hovorí sa, že Nemci
         koňmo každý deň vychádzali k šibeniciam pozrieť visiacich. Boli sňatí. Zimmermann o šesť
         týždňov. Všetci po krajinskom sneme; kde sú pochovaní, nevedno.
   </p>
   <p>
    Keď sa však zvesť o nevine týchto Uhrov hlučne rozniesla a našla viery po krajine a
         manželky zavraždeného Zimmermanna a Gabriela Keczera o jej pravdivosti v Prešporku
         viacerých presvedčili, ba i pred samým panovníkom v hojných slzách oplakávaly nehodnú smrť
         nevinných manželov, uzavrelo sa, aby sudcovia komisie, ktorá mala byť v Košiciach,
         vyšetrili a rozhodli, či zahynuli vinní a či nevinní, ináč že smrťou budú trestaní.
   </p>
   <p>
    Keď títo, takou ohavnou smrťou usmrtení nešťastníci na otvorenom poli od mesta asi na 5
         stadií, ako nejakí najostatnejší zločinci na kusy už rozsekaní na hákoch a krížoch viseli,
         našli si veľa obdivovateľov nielen z jednoduchých cestujúcich a z mestského davu (lebo kto
         mal nejakú hodnosť, nohou cez bránu nesmel vykročiť), ale i z popredných Nemcov, ktorí po
         tomto, okrem nepriateľov všetkým hroznom a žalostnom vraždení za viac dní vychádzali k
         týmto krížom a pozorovali nielen zmenu na tele zavraždených, ale i náhly zvrat v ich osude.
         Dom a srdce Zimmermannovo boly im stále otvorené, strojily sa im, tu viacerým, tam menej,
         viac ráz skoro deň po dni najskvostnejšie hostiny: robili si s ním mnohé žarty, pritiahla
         sa všelijaká hudba, aby sa mysle rozjarily, aby sa s väčšou chuťou jedlo, pilo, plytvalo;
         prvotriednym vínom si nielen telo hovelo, ale tieklo ho hojne i po šatách a po podlahe. Kto
         ich tak pohostinne prijímal, kedy len prišli k nemu, toho vidia na poliach, snehom, prudkým
         dažďom a mrazom preziabnutého v studenom objatí. Dcéra Ondreja Keczera, ktorá sa vydala za
         zemäna, zvaného Semere, nehľadela na tieto kríže a na tých, čo na nich viseli, ako ostatní
         diváci, ale keď ju po masakre do domu otcovského viezli cestou, ktorá ide do Šebeša,
         soskočiac s vozíka, objala, pobozkala a mnohými slzami polievala šibenicu, preto, že uzrela
         na nej visieť údy otcove, ktorého celou láskou svojho srdca milovala. Tak tuho sa jej
         držala, že ju s veľkou námahou sotva mohli odpútať od nej. A vôbec nebolo svobodno otvorene
         hovoriť o tak zlou smrťou usmrtených, alebo povedať, že nezaslúžene prestáli túto vraždu.
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2523335" name="ftn.id2523335">
        4
       </a>
       ]
      </sup>
      K.: Boha svojich otcov.
     </p>
    </div>
    <div class="footnote">
     <p>
      <sup>
       [
       <a class="para" href="#id2523350" name="ftn.id2523350">
        5
       </a>
       ]
      </sup>
      H. K. S.: A či kolegiu bližšie, kde teraz sochu kráľovny anjelov vidno; tu bolo
               katovské lešenie.
     </p>
    </div>
    <div class="footnote">
     <p>
      <sup>
       [
       <a class="para" href="#id2523364" name="ftn.id2523364">
        6
       </a>
       ]
      </sup>
      H. K.: Dva roky po boji vtákov.
     </p>
    </div>
    <div class="footnote">
     <p>
      <sup>
       [
       <a class="para" href="#id2523448" name="ftn.id2523448">
        7
       </a>
       ]
      </sup>
      Prednosti telesné, duševné, pracovitosť, k hosťom prívetivosť (marg.).
     </p>
    </div>
    <div class="footnote">
     <p>
      <sup>
       [
       <a class="para" href="#id2523492" name="ftn.id2523492">
        8
       </a>
       ]
      </sup>
      F. H. K.: V ktorom teraz na Jarkovej ulici učitelia bývajú.
     </p>
    </div>
    <div class="footnote">
     <p>
      <sup>
       [
       <a class="para" href="#id2523508" name="ftn.id2523508">
        9
       </a>
       ]
      </sup>
      K.: 17. febr.
     </p>
    </div>
    <div class="footnote">
     <p>
      <sup>
       [
       <a class="para" href="#id2523518" name="ftn.id2523518">
        10
       </a>
       ]
      </sup>
      K.: Pôvodca hovorí o svojej simulovanej viere.
     </p>
    </div>
    <div class="footnote">
     <p>
      <sup>
       [
       <a class="para" href="#id2506489" name="ftn.id2506489">
        11
       </a>
       ]
      </sup>
      S.: t.j. literu.
     </p>
    </div>
    <div class="footnote">
     <p>
      <sup>
       [
       <a class="para" href="#id2506806" name="ftn.id2506806">
        12
       </a>
       ]
      </sup>
      Najbližšieho hradu na severo-západ.
     </p>
    </div>
    <div class="footnote">
     <p>
      <sup>
       [
       <a class="para" href="#id2507078" name="ftn.id2507078">
        13
       </a>
       ]
      </sup>
      17. aug. r. 1682, ktorý deň padá práve na 12. nedeľu po sv. Trojici, bol Prešov
               dobytý; keď krátko zatým všetko sa utíšilo, i kláštor bol otvorený; v 18. nasl.
               pondelok chrámy sa uviedly v stav predošlý (píše Bubenka vo svojom diariu).
     </p>
    </div>
    <div class="footnote">
     <p>
      <sup>
       [
       <a class="para" href="#id2507234" name="ftn.id2507234">
        14
       </a>
       ]
      </sup>
      H. K.: Najviac obdivu zasluhuje si zpomedzi všetkých Zuzana, dcéra Andreja
               Keczera, verná manželka Zimmermannova, nielen pre najväčšiu ztratu svojich milých,
               ktorí boli sťatí, ale najmä pre nezlomnosť jej ducha. Ztratila, mladá žena, práve keď
               svoju dcérušku nadájala, najsamprv mladého manžela Zimmermanna; ztratila toho istého
               dňa vrelomilovaného otca. (Matka už prv bola umrela prirodzenou smrťou.) Po
               niekoľkých dňoch, ako z 2. a 3. §-u 2. tragédie vidno, uvidela hroznú smrť vlastného
               brata, ako i švagra Martina Sárosiho; samé nemluvňa muselo okúsiť žalár s matkou.
               Bolesť, nad ktorú neviem, či bola niekedy väčšia! K tomu prišlo zhabanie nesmiernych
               majetkov a v jeho zapätí chudoba. Div, že po tom všetkom žena Zuzana ešte dlhé roky
               žila; ostala, pravda, smutná až do smrti a veselú ju potom nevidel nikto.
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2507422">
       </a>
       Tragédia druhá, vykonaná 22. marca
      </h2>
     </div>
    </div>
   </div>
   <p>
   </p>
   <p>
   </p>
   <p>
    <span class="bold">
     <strong>
      I.
     </strong>
    </span>
    Týmito štyrmi hlavami vina nebola ešte smazaná, ani
         ich smrť nepriniesla bezpečnosti iným. Nalieha sa na potrestanie iných. Hneď zatým rástol
         počet tých, o ktorých ako o odporcoch nemeckej moci sa tvrdilo, že ich čosi podnecuje na
         politický obrat, a ktorí mali sa dostať na lešenie. Strážnice pri bránach, veže a
         poniektoré privátne domy ich už sotva mohly prijať. Najmä začiatkom týchto tragédií
         dovážali sa cudzinci do mesta vozmo, alebo koňmo zväčša o polnoci, keď občianstvo v tuhom
         sne spalo a o ničom ani tušenia nemalo; najviacerí však za bieleho dňa, ako Jur Bezegh, N.
         Radwanski [zo Zvolenskej stolice], N. Geczy, opravdový to Katilina svojej uhorskej vlasti,
         Melicher Smrtnik, sudca v Banskej Bystrici, Daniel Weber a iní. Túto v poradí druhú
         tragédiu podstúpili:
   </p>
   <p>
    <span class="bold">
     <strong>
      II. Gabriel Keczer
     </strong>
    </span>
    , uhorský zemän, syn Ondreja Keczera,
         o ktorom hovorí tragédia prvá. Príroda dopriala mu povahu veselú, vľúdnu, ku každému
         prívetivú a dobrosrdečnú. Bol symetricky urastených a zavalitých údov, tvári peknej, akou
         sa mohol páčiť každému, tela a smyslov zdravých, muž ozaj vážny. Mal vzdelanosť latinskú,
         maďarskú, nemeckú, slovenskú. Dostalo sa mu šťastného manželstva za podiel, ktoré svojím
         pokojom, svornosťou, nemeckou vzdelanosťou, čistou láskou a oddanosťou zjemňovalo trochu
         voľnejšiu povahu jeho rodu. Nebol ešte ani veku mužského. Kde by, veď práve že nastúpil rok
         30-ty, ktorým sa mužský vek počíta. Kým ako vďačný syn horlive plní svoju úlohu, prosí pre
         otca milosť, prosbami a naliehaním nakloňuje k priazni známych i neznámych, aby ho
         vysvobodil, dostáva sa deň-dva po uväznení otcovom tiež do väzenia, pod stráž ako pôvodca
         nových hnutí, alebo preto, že vie o nich. Hoci mu po predchádzajúcom vyšetrovaní potupu
         mučenia odpustili práve tak, ako i ostatným, ktorých ten istý deň strhol do záhuby,
         zachrániť ho jednako nemohlo ani jeho ospravedlňovanie sa, ani vek, ani úsilie vernej
         manželky, ani pečlivosť priateľov oň, ani poľutovaniahodný osud otcov. [Svitol naň posledný
         deň, 22. marca, čo bola sobota pred Kvetnou nedeľou; vyviedli ho z nižnej brány.] V
         posledných dňoch jeho zemského života a vyšetrovania spýtal sa ho senátor a prísediaci súdu
         Medwecki, kedysi prívrženec evanjelickej sekty, či si chce zachrániť život, že nie je ešte
         neskoro zachrániť si ho; videlo sa však, že sľubuje to len, ak si vytrhne zo srdca to
         novopečené, viac len vychýrené, ako pravdivé náboženstvo evanjelické a stane sa údom
         prastarej cirkvi katolíckej, ktorá, ako veríme, jediná vedie do neba. Na to mu on odvetil:
         „Rozumie sa, že nenenávidím život, ktorý je milý i nerozumnému zveru. Keby si mu ho chcel
         vziať, vzopre sa ti. Milý má byť však len, keď sa môže zachovať v počestnosti. Bez nej
         nestojí život za nič. Po zavraždení predrahého otca, po takom citlivom naštrbení našej
         česti, nepokladám za hodné žiť ďalej na svoju a mojich predkov hanbu.“ Tieto slová
         prezradily, že niet nádeje, aby opustil vieru, ktorú miloval. Odviedli ho teda do nižnej
         brány, aby ho uväznili. Nadišiel už 22. marec, deň jemu posledný, na ktorý čakal odhodlaný.
         Dal si zavolať Jána Andricia, duchovného pastiera slovenskej cirkvi v Prešove, aby sa
         nebeským pokrmom ujal jeho duše (oni to volajú vel. Večerou P.), hovoril mu o Božom
         milosrdenstve a o prehorkom utrpení Vykupiteľa, čoho sa mu, ako si želal, i dostalo. Po
         tomto obrade vzali ho zo žalára a viedli s kňazom a vojakom po boku pod meč. Keď sa rezkým
         krokom uberal na poslednej ceste, priskočila k nemu sestra na vydaj, skľúčená len nedávnou
         nehodou otcovou, a nemnohými, krutým bôľom diktovanými, ale milosrdenstvom divákov
         otriasajúcimi slovami zvolala: „Ach, brat (hovorila po maďarsky a objala ho), posledná,
         najmilšia čiastka nás všetkých duše! Čo si len počneme, keď ztratíme i teba? Z drahého otca
         neostalo nám nič, okrem o pomstu volajúcej a na osudnom lešení zosmradenej krvi, s ktorou
         má byť smiešaná v tejto nešťastnej hodine tvoja. Nám, ako ovciam bez ochrany, hociktorý
         dravý vlk vpustí zuby do tela.“ — „Žije Boh na nebi!“ odpovedal on. „Kým jeho máte v srdci,
         niet sa báť čoho. Jemu vás porúčam. Skroť svoj plač a pusť ma k radostiam, ku ktorým som na
         ceste. Po ničom tak netúžim, ako po hodinke, ktorá ma má spojiť s mojím a s vaším Ježišom.“
         Hrôza pojímala obecenstvo a ktorí rozumeli tomuto rozhovoru, nemohli sa ubrániť slzám.
         Vojak po jeho boku nemilo niesol tieto reči a, odženúc pannu, postavil odsúdeného na
         priestranstvo pred mestským domom, aby vypočul ortiel smrti. Prišiel ta skôr, ako ostatní
         odsúdenci, a majúc sa k veciam nebeským, modlí sa, vzdychá, a že sa — Boh vie, prečo —
         preťahoval čas, oslovil i kňaza, ktorý ho na ceste odprevadil. „Mám za zisk tento deň,
         velebný pane!“ hovorí medziiným. „Verím, že svojho Spasiteľa, ktorého som miloval a ctil,
         uvidím, ako je. Jedno ma trápi: strach pred bolesťami smrti.“ „Márny to strach,“ povie mu
         kňaz. „Preň tu niet miesta: bližší hraniciam nebeským, nezanedbávajme pečlivosť o dušu.“
         Primal ho znova modliť sa. „Ach, keby som,“ hovorí on, „s povolením týchto vojakov mohol
         vstúpiť do výčapu vína (pred ktorým stál), a padnúc na kolená sám sa pomodliť, poručiť dušu
         ako drahé dedictvo Spasiteľovi Kristovi.“ Keď sa pýtal, neodopreli mu doň vstúpiť. Tam,
         padnúc na kolená, s celou vrúcnosťou duše prosí o odpustenie trestu, ktorého si zaslúžil
         mnohým previnením na zemi, a života sýtu dušu porúča i odovzdáva Stvoriteľovi, otcovi
         duchov, Vykupiteľovi Kristu a Svätému Duchu, obživovateľovi utrápených. Keď ho upozornili,
         že nadišla posledná hodina a že sú prítomní i jeho v smrti spoločníci, razom vyskočil a bez
         najmenšieho znamenia skľúčenosti na tvári vypočul z obvyklého miesta vyhlásený rozsudok
         neprestrašený; potom dal sa spolu s ostatnými, tou istou loďou plávajúcimi, do zvelebovania
         Ježiša nemeckým žalmom: Herr Jesu Christ, meines Lebens Licht, — a tak pri spievaní žalmov
         prešli spomenutú cestu. Umrel bez bázne a, ako jeho vystúpenie na lešenie svedčí, veselo.
         Keď drahocenné, cez plecia prehodené rúcho oddal sluhovi a keď mu tento (sluha) zaviazal
         oči, sklonil sa krásnym pohybom, so sopätými rukami, pri neustálom vrúcom modlení a,
         obnažiac si trochu plecia, tak prijal osudnú ranu, že sa ho ruka katova nikde nedotkla na
         tele. Tak ztuha ho zasiahla rana, že mu hlava až so stred lešenia odskočila do blata na
         zemi. Zdvihli ju a priložili k telu, samého však položili v predsieni súsedného domu do
         rakve; ztadiaľ ho preniesli do otcovského domu, obmyli vodou a slzami manželky i sestár a
         druhého dňa viezli do Peklian, do obce majetkov Keczerovských, na dve míle od Prešova, kde
         ho pri veľkom smútku priateľov a nežne milovanej manželky uložili do hrobky predkov, čomu
         Nemci, ktorí tam mali pole a hrobku pre seba požadovali, zprvu odpierali, neskoršie však
         dovolili. Tak pohltila pred časom táto zkaza šľachetného muža, ktorému by Boh bol ešte
         doprial života.
   </p>
   <p>
    <span class="bold">
     <strong>
      III. Martina
     </strong>
    </span>
    <sup>
     [
     <a class="footnote" href="#ftn.id2504613" name="id2504613">
      15
     </a>
     ]
    </sup>
    <span class="bold">
     <strong>
      Sáarossyho
     </strong>
    </span>
    , uhorského zemäna, syna Sebastiana Sáarossyho a
         zaťa Andreja Keczera, zavalila tá istá pohroma. Kým sa otec v prepevnom hrade Mukačevskom
         skrýval, kde ho dobré šťastie na svojich krýdlach vtedy ešte odnieslo ako do nejakého
         útočišťa, keď v noci prekvapený a vínom opojený tábor r. 1685 generálom Schultzom až k
         Prešovu bol zahnaný, jeho samého odvliekli zo Sabinova, kde sa zdržoval, do Prešova a
         držali v strážnici, ktorá je na prostriedku námestia. Sputnaný na oboch nohách kladou,
         prestál na mestskom dome, ako i ostatní, prísne vyšetrovanie. Bol človek slabého tela,
         podstúpiť smrť nesmelý, veku ani len mužského nie, veď bol sotva 25-ročný. Podľa
         luteránskeho zvyku v spovedi, v požívaní Vel. Večere P. a vo vzývaní Boha hľadal posilnenia
         svojej duši. Úzkostlive sa triasol na celom tele tak pri vyšetrovaní, ako na lešení. Sila
         ducha ho natoľko opustila, že bol skoro bez seba ako na ceste k lešeniu, tak i neskoršie na
         ňom; iba čo mu kazateľ Lipóczy dodával, ako mohol, zmužilosti a utvrdzoval myseľ. Dostalo
         sa mu toho istého poctenia a milosti, čo švagrovi Gabrielovi Keczerovi: vzali ho a
         pochovali jeho sluhovia. Ktorí mali spoločnú vinu a smrť, sudcov, žiaľ a priateľov, tých
         hrob nemohol rozlúčiť. NB. Písal otcovi list vo veci čisto súkromnej, to bolo príčinou.
    <sup>
     [
     <a class="footnote" href="#ftn.id2504658" name="id2504658">
      16
     </a>
     ]
    </sup>
   </p>
   <p>
    <span class="bold">
     <strong>
      IV. Jur Fleischhankker
     </strong>
    </span>
    , šľachtic, predný občan a
         obchodník v Prešove. Nie raz, ale opätovne zastával v prospech občanov sudcovskú hodnosť,
         od ktorej v týchto mestách, ako počúvam, niet vyššej. Hoci vyššej vzdelanosti nemal, viac
         horlil za vieru, za vedy a za obecné dobro, ako hocikto iný. Obyvatelia tohoto mesta si
         vysoko cenia jeho povestnú mienku o školách: „Domáce zkúsenosti nás poučily, akej
         dôležitosti majú pri obecných záujmoch školy, ktoré k dobrému nahýňajú mládež ešte
         nezkúsenú. Ako pribývalo výtečných mužov u nás, keď ony prekvitaly! A po vyvrátení tohoto i
         iných miest akých surovcov máme či v poctivosti a v iných ctnostiach, či najmä v napomáhaní
         obecného dobra! Ak si ich znova nepostavíme, naša a našich potomkov zkaza je istá. Máme sa
         teda pričiniť v neunavnej usilovnosti a práci všetci, aby nám právom repozície boly
         vrátené, pred úkladmi ochránené, aby nemusely trpieť nedostatkom a opovrženosťou, ani
         neboly zanedbávané.“ [Povedal to vtedy, keď sa tak videlo, že vláda Thökölyho je ustálená a
         prešovské školy šly do rozkvetu, a opakoval i vtedy, keď sa po dobytí mesta ujal vlády už
         Nemec.] Ten istý deň, ktorý sa stal osudným pre Zimmermanna, vzal i jeho svobodu, lebo sa
         dostal medzi uväznených, a z náručia milých domácich dali ho stráži. Viac ráz ho
         podrobovali pečlivému výsluchu; tu ho raz samotného trápia rozličnými, pečlive kladenými
         otázkami, na ktoré mal dať odpoveď kladnú alebo zápornú, inokedy postavili ho zoči-voči s
         Bedrichom Weberom, mestským notárom, s N. Feldmayerom a s inými. Dopytovali sa nielen na
         veci nové, o ktoré podľa nich usilovali všetci, ale primiešali rozličné otázky i o starých.
         Lebo v tom čase, keď generál Schultz r. 1686 druhý raz obliehal mesto, Fleischhacker v
         hodnosti sudcu pôsobil, a to veľmi pilne. A Feldmayer bol nadporučíkom. Obaja silou-mocou o
         to stáli, aby zahnali nepriateľa zpod hradieb a s krku občanov. Títo dvaja a ktorí s nimi
         stáli proti mocným pánom za svoje blaho, za svobodu, tento najvzácnejší medzi všetkými
         statkami, a za svoj predrahý rod, že radšej ochotne podnikli akékoľvek nebezpečenstvo, ako
         že by boli poddali svoje hrdlá nespravedlivej samovláde, ako oni hovorievali, alebo z
         nedbalosti pripustili, že by sa svobodní stali najostatnejšími z otrokov. Keď toto i viac
         ráz počuli obyvatelia, ktorí k vôli svojim múrom dni a noci trávili pod holým nebom,
         zahoreli spravedlivým hnevom. Skutočne hanebnú porážku pripravili Nemcom títo prešovskí
         občania pod týmto mestom; zahynulo ich totiž asi 6000, a hoci ich nebolo tak veľa, vytrvali
         v obliehaní proti 14.000 za 9 týždňov; mohli by sme ich pokladať po istú mieru i za slepých
         opovážlivcov, keby neboli bojovali za najkrajšiu vec, za svobodu náboženskú a politickú. A
         keby vtedy, keď rozpajedený nepriateľ už na samú bránu doliehal, viac odvahy bola mala
         posádka k odporu, ako k odovzdaniu mesta, keby jej nebolo bývalo milšie bez udatnosti
         ustupovať, čo robia zbabelci a zradcovia, ako so zbraňou v ruke spolu umrieť s hynúcim
         mestom a svobodou: občania by sa neboli poddali, hotoví radšej vlastnou krvou a kopami
         svojich mŕtvol obrániť starobylú svobodu svojho národa a mesta, než sýtiť psov krvou a
         vnútornosťami svojich najprednejších, kŕmiť havranov ich ohavne rozdriapaným telom, ako sa
         i stalo, a netajenú alebo skrytú radosť vyvolať v nenávistníkoch a posmievačoch.
         Fleischhackera a Feldmayera pokladali za pôvodcov smrti toľkých vojakov, hoc i nie samých.
         Lebo cisárski za buriča mali i ml. Webera, Medveckého, Guttha a Schönlebena. Neškodilo by
         síce viac spomenúť o tejto veci, o ktorej budúce pokolenia budú chcieť vedieť, čítať a
         ktorou sa s bôľom budú zaoberať; keby tieto veci, a všetko, čo tu sa dialo, čo hovorilo,
         nepotrebovaly iných záznamov. Vraciam sa teda k Fleischhackerovi. Dňa 22. marca okolo ôsmej
         hodiny prijatím spasiteľného pokrmu sviatosti Vel. Večere Pánovej pripravuje sa k smrti vo
         väznici pri vyšnej bráne, kde ho držali, aby ho zničili. Prislúžil mu ju nemecký kňaz
         Michal Glendelius, lebo bol odmietol jezuitského pátera Peritzhoffa, ktorý vo svojej
         apoštolskej horlivosti čím viac duší chcel získať Kristu a práve preto, kde ho volali,
         vďačne ponúkol svoje služby. Hovorilo sa o ňom, že mu myšlienky prestúpiť na vieru
         katolícku neboly cudzie, ale len ak prestúpením získa život, ktorému už-už hrozilo
         nebezpečenstvo; a takú nádej v ňom niektorí i roznecovali. Ale videli všetci, ako dodával
         ducha klátivému Fleischhackerovi práporník, súverenec, ktorý v tej chvíli strážil bránu.
         „Čo sa klátiš, Fleischhacker?“ hovorí. „Myslíš, že si odpadlíctvom zachrániš hynúci život?
         Ver mi, o tvojej hlave je už rozhodnuté, a márne by si odstupoval od svojho náboženstva:
         ujsť svojmu osudu nemôžeš. Vzmuž sa radšej, buď taký, akého sme ťa vídavali, skalopevný vo
         svojej viere, i na katovskom lešení, ktoré či si si zaslúžil, a či nie, ty vieš najlepšie.
         Z dvoch nebezpečenství treba vždy voliť menšie. Aký mizerne malý je život, ktorý ztrácame!
         Ale odmenu akú veľkú má viera, ktorú ako ja, za jedine pravú máš i ty; aké hrozné je byť
         zatraceným! [Dajme tomu: zachránil by si si život: o krátky čas ti ho sama príroda vezme.]
         Ak príklady viac môžu, ako reči, tu ich máš naporúdzi. Zimmermannovi najprv jezuita vzal
         vieru, a potom kat život. Neverím, že teba lepší lós čaká.“ Táto reč tak utvrdila zprvu
         klátivého muža v jeho luteránskej povere, že ani nepomýšľal viac na to, aby prijal kat.
         vieru, i umrieť chcel len vo viere evanjelickej, podľa jeho bludného presvedčenia pravej.
         Tak veľa môže náboženská zaslepenosť v dušiach nevzdelaných, aká bola aj vedami nevytríbená
         duša Fleischhackerova, len nech nechybuje, kto by klátivých posilňoval. Keď odchádzal kňaz
         jeho sekty, objal ho a privolal mu posledné s Bohom! „Už ma meč odlúči od teba, premilý
         otče! Zaplať ti Boh večný, keď ja už nemôžem, že si ma občerstvoval zálohami nebeskej
         milosti, dodával mojej smädnej duši útechy z evanjelia. Že aký hriech má tu byť smytý
         krvou, nijak nepochopujem. Dávne hriechy došly milosti, novým veciam som sa vyhýbal, a
         umieram. Tí múdri vedia len, aká hrúza sa skrýva pod týmto rúškom. Ty, dobrý môj pastier,
         stoj pri mne až do konca, ako svedčí, keď sa mi vyhasí život.“ Kazateľ odišel, ale keď po
         vyhlásení na obvyklom mieste smrteľného rozsudku kráčal na popravište, stál mu zas po boku,
         porúčajúc v spoločných modlitbách dušu Kristu Vykupiteľovi. Tvár a posunky jeho, keď šiel
         na popravište, neprezradily nijakého znamenia o zlom svedomí, ale tým viac veselej mysle.
         Neprestrašený dáva ducha Bohu, rúcho manželke, obnažený krk katovi, telo zemi; súd
         potomstvu. Kým on vzdychajúc čakal na smrteľnú ranu meča, oplakávali ho v úprimných slzách
         manželka, dcéra a vnukovia po nej, ktorí ho stretli i na hlavnej ulici, keď ho viedli od
         brány k mestskému domu, kde mala byť vynesená sentencia, a posledný raz objali svojho
         milovaného starého otca a živiteľa. Vojakom, ktorí ich odstrčili, keď mu kolená chceli
         objímať, povedal: „Nebráňte mi prijať posledné objatie od tých, ktorých som vychoval.“
         Priatelia plačú, všetci vlastenci, ktorí sa na popravište kol-dokola s oblokov prizerali,
         vítajú ho s takým plačom a nárekom, že sa ďaleko ozýval aj za mestské hradby. Údy mu
         posbierali, niesli do jeho domu, umyli, a uložili v truhle, aby ho pochovali.
   </p>
   <p>
    Dlho sa hádalo, kde ho pochovať. Vdova a priatelia si priali, aby ho pochovali vedľa
         zaťa u minoritov, ako si za živa žiadal. Keď na to nepristali, prosili preň miesto pri
         kostole Nemcov. Jedni súhlasia, iní odpierajú. Keď generál na to poznamenal, že sa nesvedčí
         pochovať nečestného človeka na mieste, zasvätenom pochovávaníu ľudí bezúhonných, pochovali ho
    <sup>
     [
     <a class="footnote" href="#ftn.id2504687" name="id2504687">
      17
     </a>
     ]
    </sup>
    za účasti niektorých po západe slnca, bez všetkej ceremonie v pomeriu, ako sa
         ide do Šebeša. Nad jeho, ako aj nad hrobom Medveckého a Schönlebena založili z nakopanej
         zeme trojkopcovitý pomník, ktorý však hneď v najbližších dňoch dali rozsypať, zašliapať a
         so zemou srovnať, aby potomstvo ani najmenšieho znaku nemalo o jeho hrobe. I uprostred
         vysokej bašty, ktorá na šibenice hľadí, stály tri kamenné gule na trvalú pamiatku prvého
         obliehania mesta Schultzom, z ktorých na najväčšej boly vytesané náslovné písmeny mena a
         priezviska Zimmermannovho a Fleischhackerovho. Vyčnievajúcu časť strednú, ktorú murári tak
         pevne zasadili, že sa nijak nedala vyvaliť,
    <sup>
     [
     <a class="footnote" href="#ftn.id2504721" name="id2504721">
      18
     </a>
     ]
    </sup>
    odbúral kat, a na námestí pred verejným stĺpom, kde sa palicovalo, železným
         kyjom roztrepal. Tak nemohli vyhnúť potupeniu ani kamene, ktoré ich meno maly hlásať do
         budúcnosti.
   </p>
   <p>
    <span class="bold">
     <strong>
      V. Samuel Medwecki.
     </strong>
    </span>
    Toho preslávila viac jeho
         statočnosť, učenosť, zbehlosť v tajomstvách domácich zákonov, bezúhonnosť a iné ctnosti,
         než pôvod, o ktorom vedely iba Spišské Vlachy. Sebe ďakoval všetko, domovské právo a
         senátorskú hodnosť v Prešove; osud však, ktorý ho stihol, prevratu, ktorý keď mocne otriasa
         hynúcim štátom, nikomu neškodí tak, ako čelným mužom, ktorí proti nemu brojili. Nesľuboval
         si lepšieho losu, ako jeho priatelia, ktorí buď smrť podstúpili, buď sa v žalároch biedne
         trápili. Preto sa za tie dni, keď ešte bol na svobode, v zamknutom dome skrýval, mysliac,
         že to ho môže zachrániť ešte najskôr. Na každé šepkanie, i keď ho pozdravili, sa strhol,
         bojac sa, že ho podobný osud zachváti (čo sa aj stalo). Aby ho posledná hodinka nenašla
         nepripraveného, trávil celé dni a noci pri modlitbách a prosbách, a v slzách usmieroval
         Boha, hriešnym životom (veď bol človek) rozhnevaného a urazeného. Tak pripravený na všetko,
         dostal sa do počtu obetí, súc dňa 15. marca, — čo bola sobota po Laetare, — po dni zlých
         znamení za súmraku zavlečený do katovej bašty. Stihol ho los, akého sa obával. Los ľudí
         totiž dochádza zväčša takého konca, aký určuje pri udalostiach hneď prvý strach alebo
         nádej. Poldruhej hodiny strávili sudcovia pri jeho výsluchu, len aby ho neodsúdili
         nevyšetrovaného. Okolnosť, že sudcovia zaobchádzali s ním trochu miernejšie, dala tušiť, že
         bude skoro prepustený. Mal aj medzi sudcami tohože mena priateľa a mestského senátora,
         zďaleka, myslím, aj príbuzného, ktorý mu trochu dobroprajne bol naklonený a pokladal to za
         česť rodiny, aby zostal na žive a nezahynul poškvrnený potupnou velezradou. A bol by zaň
         iste bez váhania prosil, keby bol predvídal, že sa mu podarí odpútať ho od luteránskeho
         náboženstva, ktorého sa srdnate pridržiaval, a zaprenie ktorého dnes najskôr získa sudcov;
         áno, obdarúvajú často životom, ba obsypávajú čestnými úradmi ľudí, ktorí si sto smrtí
         zaslúžili. Keď zvesť o ich smrti bola už nepochybná, navštívila ho práve, keď sa na smrť
         pripravoval, sama manželka, a v slzách ho prosila, úpenlive prosila, aby si viac vážil od
         evanjelickej viery náboženstvo katolícke a život, nad ktorý drahšieho biedny človek nemá.
         Ona a jej domáci by mu toho nezazlievali, len aby ho zachránili. Takou pretvárkou chcela
         ľahká žena otriasť vierou mužovou, ale márne sa usilovala. „Daromné sú tvoje slová,“
         odpovedal. „Od hriechu apostázie (tak menoval prestúpenie na katolícku vieru) chcem byť
         vzdialený čo najďalej. Bože chráň, že by som si tak zamiloval tento, len krátkemu prímeriu
         podobný život, že by som mu dával prednosť pred spasením. Cestu, ktorú mám pred sebou,
         musím vykonať pevným krokom. Ty choď len ztade domov a mäkkými slzami svojimi nelám moju
         myseľ. Dobre sa maj, mne verná až do konca, aj s dieťaťom, a choď stále s Bohom!“ Keď ho
         vojak na stred námestia pred radnicu postavil, počul ten istý rozsudok, ako ostatní v ten
         deň odsúdení, a po vyspievaní prvej dal sa do predspievania nemeckej piesne, pri čom
         druhovia spolu spievali s ním. Keď vystupoval na lešenie, postál na schodoch chvíľku a
         pousmejúc sa akoby, povedal: „Naozaj divné, že som ani svedkami nebol usvedčený, ani nikým
         obžalovaný, ani zákonite vyslúchaný, a už idem prijať smrť ako odsúdený.“ Po vernej péči o
         dušu dal sa bez meškania starať sa o telo, aby slušne padlo. Vidiac, že je koberec, ktorý
         niekto bol prestrel prijať padajúce telo, nie dosť dobre a nie na pravom mieste
         rozprestretý, sám vyrovnal jeho zahybnutú časť, zadnú potiahol, a sám si zaviažuc oči, kým
         za kňazom svojej viery posledné slová umierajúcich: Herr Jesu in Deine Hände atď. odriekal,
         pri slabike „dei“ s preťatou na jeden úder šijou prestal žiť a hovoriť. Pochovali ho na tom
         istom mieste a na ten istý spôsob, ako Fleischhackera.
   </p>
   <p>
    <span class="bold">
     <strong>
      VI. Juraj Schönleben
     </strong>
    </span>
    , narodený v Prešove z otca občana,
         šľachtica a obyvateľa, bol spríbuznený s prednejšími rodinami mesta, zastával i hodnosť
         senátorskú pochvalne. Keď šlo o bezpečnosť luteránskeho náboženstva v meste, rýchlymi, u
         rýchlych poslov pri každom míľnom kameni na verejné potreby pripravenými koňmi šiel do
         Viedne, a často priniesol z dvora, kde ho už veľmi dobre poznali, priaznivé rozkazy. Keď
         tí, o ktorých tu bola reč, boli popravení, strhla spoluúčasť na vine a trest odsúdencov do
         záhuby i jeho, keď prv niekoľko dní bol v strážnici, v okovách a niekoľko ráz pred sudcami
         na výsluchu. Na tom istom mieste bol pochovaný, kde ostatní.
   </p>
   <p>
    <span class="bold">
     <strong>
      VII. Žigmund Gutth
     </strong>
    </span>
    , akiste Banskobystričan, rodom
         šľachtic, hodne obdarený bystrou súdnosťou, právnickými vedomosťami, znalosťou jazyka
         latinského, nemeckého, maďarského, slovenského; radou — kedy ako bolo treba — obozretnou.
         Medzi senátormi dostal sa skoro na prvé miesto. Spolu s ostatnými predákmi svojej sekty prv
         ešte, než by sa mesta bol zmocnil Thököli, i pri hrozbách a nástrahách vtedajšieho sudcu
         Jána Webera a iných podarilo sa mu vymôcť u dvora, aby evanjelické náboženstvo našlo miesta
         v istom dome v Prešove (meste). V ťažkých chvíľach občania skladali takú dôveru v jeho
         radu, že bez váhania vykonali všetko, čo jeho múdrosť velila. Od mladi zúčastňoval sa
         najdôležitejších podnikaní, a to mu dalo tú mnohostrannú zkúsenosť a radu vždy hotovú. V
         Prešove dostal občianske právo, o ktoré keby nebol prosil, bol by býval požiadaný, aby sa
         uchádzal oň, a boli by ho z usnesenia mestskej rady a obecenstva prinútili prijať ho, keď
         mu ho už odhlasovali. Jeho znamenité ctnosti pripravily mu tohoto spôsobu vyznačenia, akého
         dodnes nemal nikto. Stal sa inšpektorom a kurátorom prešovského kolegia. Nepatrí sem
         opisovať, ako zastával tento úrad. Tohoto pre Uhrov tak pamätného roku začali ho
         upodozrievať, že podporuje nepriateľské snahy, lebo všetci občania, čo týmto nešťastím
         zahynuli, deň i noc u neho trávili. Za celý polrok ho vo väzení za zločinca mali, zo
         zaslepeného vzteku v putách držali, rozličnými žartmi rozpustilých vojakov sužovali.
         Podnetom k nezrelostiam bola jeho dávna a nevyliečiteľná slepota:
    <sup>
     [
     <a class="footnote" href="#ftn.id2505951" name="id2505951">
      19
     </a>
     ]
    </sup>
    „Sem sa, kamarát,“ zvolal neraz strážny, „pozri na toho buriča: Gutth prikladá
         rebrík k múru, dáva sa na útek!“ Inokedy: „Pre Boha, za môjho stráženia Gutth ušiel z
         väzenia! Nestretol si sa s ním niekde, Pamfil? Bohu prisahám, polovicu môjho žoldu ti dám,
         ak mi ubehlíka nazpäť privedieš!“ Neraz celé dni trávil o hlade, lebo mu stráž pojedla
         poslaný pokrm a často mu (keď bol lačný) dali len kúsok chleba, posypaného popolom a
         prachom. Misku mu predkladali a zas len odtiahli. Keď bol smädný, podali mu krčah prázdny,
         alebo vodou rozriedeným vínom naplnený. Ale kto by mohol pospomínať všetky vojenské žarty?
         Na mestskom dome častejšie stál zoči-voči s obžalovanými z rozvratných úmyslov, pri čom ho
         nútili rad-radom pomenovať strojiteľov prevratu. A keď bol trochu nepovoľný, hrozili mu a
         postrašili ho mučením; hovoril teda pekne, aby vyhnul mukám. Na sudcov, ktorí kázali
         natiahnuť ho na škripec, volal: „Pre Boha vás prosím, sľutujte sa! Dosť krutý škripec a
         súženie mám na svojej pakostnici a dvanásťročnej slepote!“ Spomienka na veľké nešťastie
         premohla a k milosrdenstvu pohla trestateľov zločinov a pánov života a smrti. Trest smrti,
         akému podľahli ostatní, bol pririeknutý i jemu. Ale že mu ušiel, nech za to ďakuje
         Michalovi Fischerovi, správcovi Spišskej komory, čo je v Košiciach, ktorý, obľúbený u
         generála Karaffu, prosil za život svojho pokrvného, čo i docielil. Podivná je tá ľudská
         slabosť! Hlavného — ako sa súdilo — pôvodcu velezrady nielen že nepotrestali, ale ho
         poctili i hodnosťou senátora. Ktože ostane potom verný, keď sa zrada netresce, ale odmeňuje
         vysokou hodnosťou v meste, len sa oddeľ od prívržencov Lutherových (ako urobil Gutth)… U
         niektorých učených teologov čítame že je hriech proti Duchu Svätému, ktorý sa volá
         neodpustiteľný, o ktorom sa tvrdí, že mu ani Pán Boh nemôže byť milostivý. Takým
         neodpustiteľným hriechom je urážka veličenstva, pre ktorý nestačí nijaký trest, nijaké
         poľahčenie a nijaká obžaloba. Dnes sa veci tak majú. Môže byt niekto velezradcom, môže byť
         zločincom, len nech sa z luterána stane katolík, vec je v poriadku. Príznačné je, čo tu
         rozpoviem. Keď Fraňo Vešelíni, palatín kedysi uhorského kráľovstva, vo veciach kráľovstva
         chodil vo Viedni, ztratilo sa mu veľmi cenné zlaté rúno. Lebo vlámal sa mu do stráženej
         izby zlodej, a nevšímajúc si peňazí na stole, vybral si toto, vzal a odišiel. Keď o chvíľu
         hruď palatínovu mali ním priozdobiť, začalo sa hľadať, a keď ho nebolo, videl každý, že ho
         ukradli. Obkríkli vrátnika, vinili ho z ospanlivosti, a nech sa rúno nenajde, bol by musel
         iste umrieť. S najväčšou pečlivosťou sa začalo stopovať, koho asi videli túlať sa okolo
         paláca a okolo palatína. Ktorí videli, tvrdili, že sa akýsi študent tu ponevieral. Pátralo
         sa po odvážlivom človeku (a našiel sa), vsadili ho do temnice a držali pod dozorom pre
         šibenicu. Ale čo sa nestane? Prišli učitelia, krásnymi slovami hladkajú zástupcu
         kráľovského, aby odpustil kajúcemu hriešnikovi. „Milostivý pane,“ hovoria, „tvoj previnilec
         odvážil sa skutku nenapodobitelne zlého, a preto by zvlášť bola preslávená tvoja dobrota,
         keby si veľkému vinníkovi odpustil. Sú to asi tajné rady božie, ktoré na tento spôsob
         chcely odlúdiť luteránskeho zločinca od kacírstva a získať ho pre cirkev katolícku.“ A tak
         vierolomnosť zachránila človeka, ktorého smrť bola už istá. Ale štátnym záujmom je, aby
         takí odvážliví zločinci boli potrestaní, aby neupadli — keď sa nepotrescú — nazpät do
         svojho hriechu na svoju i na škodu iných. Lebo omilostenie nenapravuje odvážlivého
         zločinca, naopak, roznecuje jeho sebadôveru a dodáva mu odvahy; neprávom vpaľuje potupný
         znak, kto jednu stránku tepe, tresce, druhú olejom pomazuje…
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2504613" name="ftn.id2504613">
        15
       </a>
       ]
      </sup>
      Vzťahuje sa len na latinský text.
     </p>
    </div>
    <div class="footnote">
     <p>
      <sup>
       [
       <a class="para" href="#id2504658" name="ftn.id2504658">
        16
       </a>
       ]
      </sup>
      O umučeniach prečítaj si Curtia, str. 712.
     </p>
    </div>
    <div class="footnote">
     <p>
      <sup>
       [
       <a class="para" href="#id2504687" name="ftn.id2504687">
        17
       </a>
       ]
      </sup>
      R.: pilne prikladajúc ruky k práci.
     </p>
    </div>
    <div class="footnote">
     <p>
      <sup>
       [
       <a class="para" href="#id2504721" name="ftn.id2504721">
        18
       </a>
       ]
      </sup>
      K.: Kto chodí okolo hradieb, môže ho vidieť podnes; dobre zachovalý.
     </p>
    </div>
    <div class="footnote">
     <p>
      <sup>
       [
       <a class="para" href="#id2505951" name="ftn.id2505951">
        19
       </a>
       ]
      </sup>
      K. S. H.: Trápený ňou už od mnohých rokov, stal sa Gutth predmetom bezbožných
               žartov vojakov; bol tým poľutovaniahodnejší od ostatných jeho v nešťastí druhov, že
               nevidel svojich posmievačov a nemohol zabrániť, aby mu poslaný pokrm neznečistili
               alebo práve neodnímali.
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2505974">
       </a>
       Tragédia posledná, konaná dňa 9. mája
      </h2>
     </div>
    </div>
   </div>
   <p>
   </p>
   <p>
   </p>
   <p>
    <span class="bold">
     <strong>
      I.
     </strong>
    </span>
    Ako sa táto druhá tragédia z milosti sudcov akosi
         preťahovala — veď obviňovaných šľachticov a občanov ani na škripec neťahali, ani im ruku
         neodsekli, hoci sa im len pred lešením oznámilo, že sa im ponecháva nedotknutá, celá, ani
         rozštvrtení a obesení neboli, ba poslednému z nich daroval sa i život a česť, — tak nenajsť
         v tejto poslednej, keď sa porovná s prvou, ani stopy po milosti, o čom sa môže presvedčiť
         každý, kto urobí porovnanie medzi mukami. Čo len nerobili s obeťami tejto tragédie! Až
         hrôza prejíma dušu, keď si predstaví trýzne na škripci a bôle, keď ich potom na celom tele
         zmučených a pálených stiahli s neho. Na holej slame stonali po rozličných kútoch, v
         úpenlivom bedákaní prosiac už ani nie o život, ale o dobrodenie smrti. Boly to viac nahé,
         jazvami pokryté, hnisavé mŕtvoly, ako telá, čo sa popravily, ktorým čím skôr zahynúť smrťou
         previnilcov bolo hotovým dobrodením. Div, že v ukrutných mukách všetci neprišli o rozum!
    <sup>
     [
     <a class="footnote" href="#ftn.id2506024" name="id2506024">
      20
     </a>
     ]
    </sup>
    Dvaja iste nemohli ostať pri rozume: N. Radwanski a Dávid Feja, ale temer
         zošalení nevýslovnými mukami [bez tešiteľa] nemali väčšej túhy, ako umrieť. Túto tragédiu
         začal:
   </p>
   <p>
    <span class="bold">
     <strong>
      II. Šimon Feldmajer
     </strong>
    </span>
    , ktorého sudcovia dňa 5. mája,
         práve v pondelok po Rogate, vyzvali, aby sa pripravil v najbližší deň na mučenie, narodil
         sa udajne v Küstrine (pokladal sa za kustrinského). V iných veciach neučený, mal výtečné
         známosti vo vojenstve, ktorému sa oddal ešte za mladi. Opustiac rodné kraje, vojenčil u
         Poliakov. Potom slúžil u Imricha Thököliho, ktorý bol hlavou a fakľou viac plieniacich, ako
         [proti nenávidenej mocnosti] bojujúcich Uhrov v Pannonii. Vyznačil sa niekoľko ráz; tak
         najmä keď koncom jesene r. 1685 obliehal generál Schultz
    <sup>
     [
     <a class="footnote" href="#ftn.id2505084" name="id2505084">
      21
     </a>
     ]
    </sup>
    Prešov, povestný svojou starobylou slávou a novými porážkami. Vôbec ničoho
         nepremeškal, čo je vojakovi a obrancovi na chválu, za čo sa mu dostalo nielen pochvaly, ale
         i odmeny. Jeho pán poctil ho veľkým Meltzeliovským domom a drahým rúchom. Pamätlivý
         nenávisti, ktorou horel proti cisárskym, a daného slova, neochaboval ani r. 1686, keď ten
         istý generál po druhý raz prišiel obliehať Prešov. Povzbudzovaním, vlastným príkladom a
         prosbami dodával ducha bojujúcim za hradby a za život. Chabých povzbudzoval, aby dostali
         odvahy; udatných, aby neochabovali. Ustupujúcich zastavil, v tiesni postaveným posielal
         vojsko na pomoc. Opevnil celé mesto, pravda, nie bez poškodenia občanov. Blízke záhrady dal
         spustošiť od koreňa, aby nezakrývaly tajné plány nepriateľov. Jeho veľká udatnosť podľahla
         napokon väčšej, lebo po dobytí Prešova prešiel pod cisárske zástavy a pred Budínom vydal
         skvelé dôkazy svojej udatnosti. Lepšie by mu bolo bývalo padnúť pod týmto mestom ako obeti
         Turkov. Priazne Nemcov, s ktorými bojoval spolu, nemohol si získať nijakým odvážnym činom;
         neraz ušiel ich osídlam. Keď boj odpočíval, trávil celú zimu v Bardiove, a ztade, kedy
         chcel, chodil do Prešova a zpät. Sladkými, neraz i žartovnými slovami tak ho uchlácholil
         generál, že nešťastník nezbadal, aké nebezpečenstvo hrozilo jeho životu. Nadišiel však istý
         deň, keď v takom veľkom priateľovi poznal nepriateľa. Chytili ho nič o nebezpečenstve
         netušiaceho v Prešove a zavreli v domku, ktorý je na trhovisku blízko kamennej váhy na
         obilie, odkiaľ ho často predvolali k sudcom na výsluch. Aby nepadol v posmech svojim
         závistníkom, katom a občanom, rozhodol sa v noci s 5. na 6. mája okolo 11. hod., že si
         vlastnou rukou vezme život. Potíšku, ako len mohol, sa zdvihnúc, povrazom, ktorý mal u
         seba, priviazal kľučku, aby sa dvere neotvorily ľahko, keď budú chcieť vtrhnúť. Keď však
         strážca zavolal naň: „Čo robíš, Feldmajer?“ odpovedal: „Nič zvláštneho! Stŕpnutý sedením v
         tejto ohyzde, prechádzam sa, aby sa mi vyrovnaly zdrevenelé údy. Ale aká to prechádzka v
         tej tesnej diere?“ Keď to strážca počul, ostal ticho, nemajúc nijakého podozrenia. O
         chvíľku zvolal: „Bože, smiluj sa nado mnou! Neumieram, ako by som si zúfal nad Tvojím
         milosrdenstvom, ale zahyniem, aby som nepriateľom nebol na obdiv!“ Pri tých slovách vrazil
         si do srdca nožík, ktorý mával u seba. Strážca, preľaknutý, kričí na vojakov pri strážnici,
         aby pribehli chytro; i prišli, sekerami vyvalili dvere, ale Feldmajera našli už v jeho krvi
         a bez života. Ešte v ten istý deň, keď umrel, priviazali ho o konský chvost, rýchle
         vyvliekli z mesta k šibenici, rozštvrtili a obesili. Umrel hriechom, spáchaným na vlastnom
         tele. Úmysel zavraždiť sa pokúšal sa oň kedysi už i v Sedmohradsku, kde bol zajatý, a bol
         by ho iste i vykonal, keby ho boli na smrť odsúdili. Prezradil to, súc rozjarenej mysle, na
         akejsi hostine, a chcel sa dozvedieť od kohosi, či môžu vojsť do kráľovstva nebeského i
         samovražedlníci; keď mu povedali, že nie, zamlčal sa…
    <sup>
     [
     <a class="footnote" href="#ftn.id2505165" name="id2505165">
      22
     </a>
     ]
    </sup>
   </p>
   <p>
    <span class="bold">
     <strong>
      III. Andrej Székel
     </strong>
    </span>
    , uhorský šľachtic (helvetského
         vyznania), bol držaný niekoľko týždňov v strážnici. Človek neobyčajnej odvážlivosti, ktorý
         vtedy, keď druhé obliehanie najtuhšie zúrilo pri Prešove a rozostavené stráže so všetkých
         strán uzavieraly prístup, vpašoval listy do mesta. [A predným mužom ich odovzdal.] Táto
         opovážlivosť človeka nepriniesla ochrany obliehaným, na neho však pritiahla zkazu. Keď už
         bolo po nádeji, že si prosbami zachráni život a neúfal sa nijakej milosti proti
         spravedlivému hnevu sudcovmu, začal sa obzerať po pomoci, ktorá by mu aspoň zmiernila
         trest, keď ho už zažehnať nemohla. Zriekol sa teda helvetskej povery a, zavolajúc si kňaza,
         pridal sa k pobožnosti katolíckej. „Keď ona,“ hovoril, „najvyšších panovníkov môže uistiť o
         spasení, nebude mať menšieho účinku ani pri mne.“ Dvoch synov dal si do výchovy otcom
         jezuitom, o ktorých sa potom títo starali. Lebo oni sú istou záštitou ľudského pokolenia.
         Neumelých vo vedách a vo vzdelanosti oni vycvičia, poblúdilcom sú výtečným vzorom, lačným
         udeľujú chleba, smädných napájajú, nahých ošacujú; zavrhnutým od otca a matkou zapomenutým
         oni sú otcom, oni matkou. Kto by im teda odoprel sladkého otcovského mena? Idúc na katovské
         lešenie, pobozkal kata na znak, že sa preto, že mu odníma dušu, nepohoršuje nad ním, ba
         prosil, aby sa obratne mal a on čím menším trápením umrel. Keď mu hlavu odťali, pochovali
         ho v pomoeriu
    <sup>
     [
     <a class="footnote" href="#ftn.id2505216" name="id2505216">
      23
     </a>
     ]
    </sup>
    tam, kde ostatných.
   </p>
   <p>
    <span class="bold">
     <strong>
      IV. Jur Bezegh
     </strong>
    </span>
    , uhorský šľachtic zo Zvolenskej stolice.
         Bol za viac rokov zvlášť obľúbeným radcom Thököliho, jeho neodlučiteľným sprievodcom, či sa
         zdržoval s uhorsko-tureckým vojskom v Budíne, či v iných mestách a či v Uhorsku. Mal dvoch
         synov v kvete mladosti a sľubnej nádeje, z ktorých starší, Adam, žil so mnou v dôvernom
         priateľstve za celé tri roky vo Viedni, kde si vymáhal vrátenie majetkov, zhabaných po
         poprave otcovej kráľovským fiškusom. Niekoľko rokov predtým držali tohoto Bezegha — neviem,
         z akých príčin — zavretého za celé tri roky vo Viedni, a keď sa inak nemohol dožiť svobody,
         ba práve len že nepodľahol trestu smrti, pridal sa k viere katolíckej a tak sa vysvobodil.
         Onedlho však, keď nadišla vhodná chvíľa, vrátil sa zas k viere, ktorú bol zavrhol; teda
         zriekol sa na čas viery luteránskej z lásky k svobode, ale rímsku neprijal z lásky k
         pravde.
   </p>
   <p>
    Po zaujatí Košíc r. 1680 generálom Aeneom Caprarom tu ho postihli s mnohými inými
         prívržencami Thökölyovými, ako so Štefanom Geczym, Andrejom Jelenikom, Petrom Feigelom a
         Michalom Hydweghym, a keď sa mierové a bezpečnostné body s oboch strán prijaly, zachoval sa
         pri živote, ale tak ho držali s ostatnými v meste za dlhý čas, že nesmel ani vykročiť cez
         bránu. Keď Štefan Geczy raz prosil generála Capraru, aby mu vrátili svobodu a ho pustili z
         mesta, trochu netrpelive zvolal: „Keby sme, milostivý pán generál, vopred boli vedeli, že
         milosť taká štedrá bude k premoženým, a že si smluvené strany nedostoja slovu, boli by sme
         radšej vyliali svoju krv na hradbách tohoto mesta, ako vám padnúť do rúk, keďže nemáme byť
         svobodní.“
   </p>
   <p>
    Po mnohých ťažkostiach a námahách dovolili Bezeghovi vyjsť a vrátiť sa domov pod týmito
         podmienkami: Po prvé prísahou sa zaviazal, že sa nikdy nespustí vernosti k jeho veličenstvu
         cisárovi; potom, keby sa dokázalo o ňom, že nepriateľské city prechováva v srdci a stáva sa
         kráľovi neverným, zabudnúc na dané slovo, zaplatil by to životom a ztratou majetku. V
         týchto krutých časoch obvinili ho z nadŕžania novému rebelstvu a zavliekli v sprievode syna
         spolu s Radwanským do Prešova, aby ho podrobili ťažkému trestu, aký si aj sám predpovedal.
         V žalári strávil viac dní. Po výsluchu na mestskom dome ho nemilosrdní kati skoro za päť
         hodín rozličnými mukami veľmi kruto trápili, až rozumu pozbýval a smysly mu tak otuply, že
         skoro ani necítil. Málo predtým, čo ho začali mučiť, hracími kartami si rozptyľoval
         skormútenú myseľ, odkladajúc peniaze do peňaženky pre svojich trýzniteľov. Keď ho mali
         vyviesť k poprave, siedmy týždeň po tom, ako mu začali mučiť telo (kto počul kedy a kto by
         uveril len o pokolenie neskoršie, že by toľko času prešlo od mučenia do popravy?), prosil
         si kazateľa, ktorý by ho potešoval a mu poslednú Večeru prislúžil. Dostal ho.
   </p>
   <p>
    Prišli i niektorí Nemci, ktorí zvestovali milosť bansko-bystrickému Rothovi, ale jemu
         vytýkali vierolomnosť. Odpovedal im: „Pánovia, viem, že vy, keď z vašej a z vôle osudu
         umriem, toto roznesiete medzi ľahkoverným ľudom ako príčinu; bárby vaše slovo nemalo
         nijakej moci! Ale môžete túto vec začerňovať a prekrúcať, ako chcete, nadíde pravý súd toho
         najspravedlivejšieho sudcu, Boha, u koho nepomôžu praktiky, ktoré pred svetom za pravdu
         platia. Na to, prosím vás, pamätajte! Mojou vinou je moje náboženstvo, ku ktorému som sa po
         svojom poklesnutí vrátil; starý hriech, ako i nové rebelstvo sú len zádrapkou.“
         Spozorovali, že auditor — veľmi obratný v kladení krížnych otázok pri výsluchu a hotový
         žiak otcov zo spoločnosti Ježišovej — slzy ronil pri týchto slovách; on sám vie prečo. —
         Hoci sa na tele triasol, smrť prijal so statočným duchom, a po poprave tak sa s ním
         zaobchádzalo, ako s predošlými odsúdenci. Srdce milovaného otca odkúpil a vzal domov syn na
         večnú pamiatku smútku sebe a milým…
    <sup>
     [
     <a class="footnote" href="#ftn.id2505367" name="id2505367">
      24
     </a>
     ]
    </sup>
   </p>
   <p>
    <span class="bold">
     <strong>
      V. Jur Radwanski
     </strong>
    </span>
    , uhorský šľachtic,
    <sup>
     [
     <a class="footnote" href="#ftn.id2505390" name="id2505390">
      25
     </a>
     ]
    </sup>
    právom spomínaný medzi boháčmi. Veľké množstvo zlata a striebra, dediny, lesy a
         mestá mu slúžily. So stránky mravnej človek tichý, prívetivý a taký ďaleký od vyvolávania a
         roznecovania nepokojov, že sa mečom málokedy opásal, nie že by ho bol zdvihol proti
         niekomu, ani len v (týchto) najbúrlivejších časoch nie. Práva starého zemepána a vernosť k
         nemu zachovával a mal v úctivosti i vtedy, keď proti vzrastajúcej moci Rakúska v Uhorsku
         skoro každá myseľ a každá zbraň bojovala, a aby ho ani nenútili proti nemu bojovať,
         bohatými darúnkami získal si predných dôstojníkov Thököliho, ktorí mu potom dali pokoj,
         lebo si mysleli, že svojou pokojamilovnosťou neprispeje k víťazstvu ničím. Jednako stihlo
         ho zlo, akého sa ani báť nemal, o ktorom sa mu ani nesnívalo; to sa prihodilo i jemu, čo
         najprednejším.
   </p>
   <p>
    V mesiaci februári priviezli ho do Prešova a, pozbaviac ho záprahu i ostatných vecí, čo
         mal, uväznili a nútili odpovedať na rozličné otázky pred sudcami na radnici; potom ho
         vytiahli na škripec. Tu ho za viac hodín tak neľudsky rozpínali, piekli, driapali a
         trápili, že ho táto krutosť všetkých síl pozbavila, lebo neušetrili ho ani jedného spôsobu
         mučenia, akým bývajú trestaní otcovrahovia, kráľovrahovia a akých zločincov si len
         predstaviť možno. [Diváci spozorovali, že telo jeho bolo také spálené, ako býva pečená
         hovädzina.] V nevýslovných bolestiach a útrapách sa svieral za mnohé dlhé dni na holej
         slame na zemi tento kedysi najšťastnejší medzi ľuďmi, teraz najúbohejší bedár, hodný
         sľutovania všetkých, vyjmúc tých, ktorí ho utýrali a utýrať dali, najmä sudcov a katov.
   </p>
   <p>
    Ešte kým bol pri dobrej pamäti, predvídajúc smrť, úpenlive a prenikave v plači si prosil
         nejakého kňaza zo svojho náboženstva, aby mu — keď sa v toľkej utrápenosti sám nijako
         nemohol potešiť — primeranými slovami útechy zaháňal príšery zúfalosti a ubiedenú dušu, nad
         ktorú väčšej starosti umierajúci nemá, modlitbou a požívaním sv. Večere ku Kristu obracal a
         priviedol. Ale kým bol pri dobrej pamäti, nedopriali mu tejto, na prahu života a smrti
         takej prepotrebnej a nevyhnutnej útechy. Až keď už bolo vidieť na ňom, že v pekelných
         mukách a krutých bolestiach tratí pamäť, povolili luteránskemu kňazovi, aby ho navštívil.
         No márna bola jeho návšteva, lebo ho muky už pozbavily vedomia: nevedel, čo hovorí, ani
         tomu nerozumel, čo mu hovorili iní [temná noc smrti zastrela jeho smysly]. Tak ho
         stonajúceho, horekujúceho, každou ľudskou dušou opusteného osud preniesol — ako by na
         rukách — inam, pozbavil života, ktorý mu v tomto súžení a trápení iste nemohol byť milý; no
         potupy, ktorá čakala na živého, nemohol ho sprostiť ani po smrti. Lebo čo bolo
         najžalostnejšie — špinavé ruky katov a katových paholkov ho vyvliekly z ohavných dier
         väznice, na vozík vyložily, a kým ostatní pešo šli na popravište, jeho vyviezol šarha. Keď
         ho s voza sňali, položili na nosidlá a niesli na katovské lešenie, tu hodili ním ako
         červami žratým hoviadkom na klát, aby ho rozsekali. Takto ho zhanobiac, najsamprv mu
         odsekli pravicu, potom mu o vlasy katovi paholci priviazali povraz, za ktorý ho mali
         vytiahnuť a tak nastaviť, aby sa mu šija mečom dala preťať.
    <sup>
     [
     <a class="footnote" href="#ftn.id2505529" name="id2505529">
      26
     </a>
     ]
    </sup>
    A keď o povraz priviazané vlasy neuniesly ťarchu tela a sa odtrhly, spustily mu
         povraz až pod uši, tam hlavu previazali a tak postaviac telo, odťali mu hlavu. Hovoria, že
         sám poľný kat sa veľmi pohoršoval a hneval, že tak hnusne a špatne zachádzali s človekom
         prirodzenou smrťou už umrevším. Jeho rozsekané telo bolo také, aké býva dopoly upečené
         mäso. Čo všetko nepodnikol syn tohoto Radwanského, aby dostal a hocikde pochoval
         rozštvrteného otca, no nedostal ničoho.
    <sup>
     [
     <a class="footnote" href="#ftn.id2505550" name="id2505550">
      27
     </a>
     ]
    </sup>
   </p>
   <p>
    <span class="bold">
     <strong>
      VI. Fridrich Weber
     </strong>
    </span>
    , prešovský občan, senátor a notár.
         Len ako súdiť o tomto človeku? Bol akživ dvojtvárny a nestály, ako viem od vieryhodných
         ľudí (lebo ja som ho nepoznal osobne ani s dobrej ani so zlej stránky) v našom Nemecku.
         Preto vedz, čitateľu, že ma nevedie priateľstvo, o ktoré som nestál, ani ho nehľadal nikdy;
         nie nenávisť, veď kto by zľahčoval mŕtvych; ani lichotenie nie, veď čo dobrého by mi kynulo
         z neho od kohokoľvek; ani strach nie. Lebo kto pravdu píše, sa nebojí. Keďže sa však z
         rodičovských mravov, ktorým povaha synov neraz býva podobná, dá súdiť ako-tak na synov: ak
         chceš poznať Fridricha Webera, prizri sa bližšie na jeho otca, ktorý len pár rokov čo umrel
         v Prešove. Bol on v spomenutom meste občanom, apatekárom, senátorom a viac rokov i sudcom.
         Vo dne, v noci len o tom rozmýšľal, ako si postaviť pamiatku na dlhé časy, čo je síce vec
         chvályhodná, ale neverím, že by bez pravej ctnosti mala trvania. V predošlých pokojných a
         šťastných časoch, t. j. okolo roku šesťdesiatehopiateho,
    <sup>
     [
     <a class="footnote" href="#ftn.id2505568" name="id2505568">
      28
     </a>
     ]
    </sup>
    a v iných vymyslel tento márnej chvály žiadostivý muž, neviem aké obrazy, ktoré
         ho predstavovaly sediaceho na vysokom kresle medzi orlami, ľvami, gryfmi, mesiacmi,
         slncami, bludicami a hviezdami, oblakmi, bleskmi, ako symbolmi ctnosti. Ozbrojení
         prosebníci raz stáli pred ním, inde mu padali k nohám, alebo, zahodiac svoju zbraň, utekali
         pred ním. Keď chválorečníka (správnejšie: lichotníka) nebolo po ruke, zastávaly úlohu
         darmožrútov na rozkaz a za smiechu (nehodného) otca deti. Sám urobil skvostnú a dosť
         nádhernú dosku a upevnil ju raz neďaleko oltára na stene nemeckého, na námestie hľadiaceho
         chrámu. Bola ona takáto: Bola vcelku päť
    <sup>
     [
     <a class="footnote" href="#ftn.id2505575" name="id2505575">
      29
     </a>
     ]
    </sup>
    lakťov široká, predstavujúca nádherný, umelecky maľovaný oltár, na akom sa
         kedysi za starej smluvy na rozkaz boží obete preukazovaly. Vidíš tam býka, v plameni ohňa
         horiaceho, a rozkošnej vône dym, vznášajúci sa až k samému nebu. Weber so ženou a so
         sestrou so sopätými rukami a s vrúcim výrazom na tvári modlia sa k Bohu. Stály tam, ako by
         z úst Weberových plynúce slová Jozua, k. XXIV: 15: „Jáť pak a dům můj sloužiti budeme
         Hospodinu!“ Táto doska, vraj, tam už nevisí a bola sňatá vtedy, keď po vypudení kňazov
         luteránskej sekty zamiloval si a spolu s manželkou i s deťmi prijal našu katolícku vieru.
   </p>
   <p>
    Keď ho vo veľkom nemeckom chráme pripustili k prijímaniu velebnej sviatosti na spôsob
         katolícky, chrám bol plný ľudu zo všetkých vrství. Nemohli pochopiť, ako mohol prejsť ku
         katolíkom človek, ktorého vždy mali za najzarytejšieho luterána; cítili, že neurobil to z
         lásky k pravde, ale aby si podržal hodnosti. Prv, než by bol okúsil posvätný pokrm,
         vyviedli ho zo sakristie pred hlavný oltár a kázali mu kľaknúť si na spodný stupeň. Vzal z
         rúk jezuitu, p. Habermanna, knižočku, z ktorej mu kázali čítať čosi v prítomnosti jezuitu.
         Len čo prečítal prvú a druhú stranu, zamlčal sa celkom zarazený, ale ostrejšie okríknutý
         musel čítať ďalej. Nevie sa, čím bol tak veľmi užasnutý. Poniektorí mysleli, že v tej
         knižočke stály akési hrozné kliatby, akými kedysi v Čechách zasypávali učenie a učiteľov
         svojej sekty, svojich rodičov ľudia, ktorí z luteránov prešli ku katolíkom, a že preto
         prestal čítať. Ináč, keď chrámy po vypudení posádky a našich kňazov prešly na evanjelikov,
         vrátil sa tento Vertumnus
    <sup>
     [
     <a class="footnote" href="#ftn.id2505585" name="id2505585">
      30
     </a>
     ]
    </sup>
    s otvoreným náručím zas k učeniu luteránskemu, ktoré bol zatracoval, na skvelý
         dôkaz toho, že z prospechárstva oblieka a vyzlieka náboženstvo, ktoré mu je len otázkou
         kuchyne. Len čo sa obrátil, umrel, úpenlive prosiac, aby ho nepochovali v chráme. Uložili
         ho teda v cintoríne na pravej strane bránky, ktorou sa z chrámu ide na faru.
   </p>
   <p>
    Jeho manželka, ktorej Šťastena tak priala, ako sama chcela, zápasila v posledných časoch
         života s najväčšou psotou. Bola z tých najúbohejších, lebo nemala ani čo do úst položiť, a
         keď hľadala, ledva našla, čím by si hlad ukojila. Neraz sa uchádzala o milosrdenstvo ľudí,
         ktorým kedysi šťastím opojená do luteránskych psov nadávala. Umrela v žalári; zanechala
         troch synov v okovách a dve dcéry, ktoré, nechtiac žiť z milosrdenstva tých, ktorým ho ich
         rodičia nedopriali, opustily mesto a, chodiac sem-ta po obciach, žily na vyžobranom chlebe.
         Preto, že nemala ani toľko, aby mohla byť slušne pochovaná, dostalo sa jej truhly a hrobu
         pri manželovom boku zdarma. Ó, spravedlivé bohyne pomsty, ktoré za krátku priazeň Šťasteny
         tak ťažkým krížom platíte, že nám ani toho posledného dychu nedoprajete voľného! Veru kto
         vysoko stojíš medzi smrteľníkmi, daj sa upozorniť týmto príkladom na spoločný ľudský osud,
         z ktorého nie je sprostený nikto; nenamýšľaj si, že si istý vo svojom šťastí, že ťa ťažká
         ruka navštívení nemôže zroniť. Ja však vrátim sa po odbočení na svoju cestu.
   </p>
   <p>
    Fridrich Weber, ktorému nemôžem uprieť isté duševné dary, mal nemalú chybu, že ako
         speváci a muzikanti radšej jedával ráno a na obed hocikde inde, len nie doma. Táto
         nesmyselná vášeň: túlať sa sem-tam vzbudila u mocných pánov, ktorí striehli na každú
         príležitosť, podozrenie, že sa spiera úzde, že hotový je vydať sa na akékoľvek
         nebezpečenstvo proti — ako sa neprávom zdalo — krutým pánom a, ak dá Boh, vystúpiť i ako
         osvoboditeľ vlasti. Nuž na potvrdenie tohoto podozrenia bolo treba niečo vymyslieť, čím by
         presvedčili každého, kto počuje o jeho páde a ho uvidí, o čom už tu poviem, čo viem.
   </p>
   <p>
    Toho času, keď sa Thököli r. 1685 rozložil táborom pri nižnej bráne Prešova, svobodne
         vychádzali ľudia oboch pohlaví do tábora, jednak aby videli čaty a výzbroj vojakov, jednak
         aby sa im sami ukazovali, pri čom sa hodne napili vína, tam predávaného. Hnaný podobnou
         zvedavosťou, neraz bol v tábore i Weber, človek v meste nemálo vážený, a pohovel si pri
         čistom, nemiešanom víne. A keď raz nemal u seba peňazí, vyhľadal známu ženskú,
    <sup>
     [
     <a class="footnote" href="#ftn.id2579629" name="id2579629">
      31
     </a>
     ]
    </sup>
    čo víno predávala, a vypil si s priateľmi niekoľko krčahov. Keď sa krátko zatým
         tábor rozbil, táto žena uchýlila sa na bezpečnejšie miesto; náhle však cisárski dostali
         posilu, prišla i do Prešova, a keď sa cisárske vojsko zmocnilo mesta, tu sa i usadila. Súc
         vo veľkej núdzi, neraz a márne upomínala a prosila táto žena medzi inými dlžníkmi i Webera,
         aby jej vrátil desať cisárskych grošov, ktoré jej za víno už dávno ostal dlžen, že jej budú
         viac za dar, než za platbu.
   </p>
   <p>
    Tu chytili a uväznili na rozkaz Karaffov Webera práve na Karlov jarmok, a keď ho vliekli
         na výsluch, generál vyčítal mu, že prostredníctvom tejto ženy prijal list od Mukačevských.
         On tvrdil, že neprijal. Aby si však generál získal túto ľahkomyseľnú ženu, kázal sluhom,
         aby ju do akéhosi domčeka zaviedli, tam výbornými jedlami a prvotriednym vínom až do
         zhnusenia hostili, a tak ju omámili sľubovaním darov, — čím sa chytajú bedári, ako vtáky do
         osídla, — že by smelo vedela povedať Weberovi do očí pred generálom, že bola v Mukačeve a
         priniesla mu list od tamejších rebelov. Keď sa vyšetrovanie opakovalo, žena mu to vyčítala,
         a ako ju poučili, tvrdila, že áno, priniesla list z Mukačeva a ho tomuto Weberovi
         odovzdala. On dôsledne zapiera, ona však tvrdí. Dali ich zpät do väzenia, Webera a ženu.
         Keď neústupne zapieral, dali mu pravú ruku a nohu do klady, vyviedli zo strážnice a
         odovzdali nemeckému katovi pod dozor. Častejšie navštevuje ho tu p. Perizhoff a podniká
         všetko, sľubuje hory-doly, len aby nezapieral, čo žena tak dôsledne tvrdí, no nemohol ho
         zviklať vo výpovedi; naopak, čím ďalej, tým viac tají, čo žena tvrdila. P. Ignatius videl,
         že musí chytiť vec za iný koniec, a nenašiel lepšej cesty, len že začína sľubovať úbohému,
         ctibažnému človeku, ktorý sa triasol o život a bol vo veciach viery hotovým chameleonom,
         bezpečnosť, hodnosť a bohatstvo, ak zo svojej sekty prejde do katolíckej cirkvi. Tak sa
         stalo, že, lapený do tejto sieti, začal tvrdiť, čo prv dôsledne zapieral, a povedal, že
         listy prijal. Vínom a sľubmi kúpená ľahkomyseľná žena a iní, ktorí ju ku lži sviedli,
         vedeli dobre, že nehovoril pravdu; najviacerí skutočne verili slovám ženy pochybnej
         povesti, tak najmä zlomyselníci a zvrhlíci. A je to nemalá ľudská slabosť, že ochotne
         uveríme i ničomníkovi veci, ktoré by sme radi vidieť ako skutočné. Ako by sa prázdne
         táraniny hneď na pravdu obrátily, náhle my srdnate trváme na nich. Meškať tu už nesmeli tí,
         ktorí si zaumienili pomstiť sa ohňom a železným prútom na starých, naoko zabudnutých
         hriechoch. Dopytujú sa teda, kto ich potom ešte čítal, komu ich odovzdal, kto ich počul
         čítať, kto ich videl, kto o nich vedel, čo v nich stálo, kde a u koho sú. Tým, že odpovedal
         na všetko, a udal, nešťastník, i mená tých, čo ich čítali atď., mnohých priviedol do
         nebezpečenstva, že ztratia dobré meno a život. Hneď zatým vyhľadali, chytili a vypočuli
         Ondreja Keczera, Žigmunda Zimmermanna a iných, o ktorých sa už zčiastky hovorilo, zčiastky
         sa ešte bude hovoriť. Z tohoto jediného zkazonosného žriedla chrlila sa celá záhuba a
         pohltila tých, ktorí boli upadli do nemilosti, ale neušetrila ani toho, kto tak mnoho zla
         pritiahol na hlavy mnohých priateľov. Lebo práve tohoto májového dňa vyviedli ho vojskom
         obklopeného okolo pol desiatej hodiny od vyšnej brány z tretieho už žalára, aby na obvyklom
         mieste spolu s ostatnými so zrakom k zemi sklopeným vypočul rozsudok smrti. Kráčal,
         nešťastník, s črtami veľkej zmätenosti na zdesenej tvári, chvejúc sa na celom tele.
   </p>
   <p>
    Keď prišiel na miesto, kde býval vyhlasovaný rozsudok, smieril sa s tými, ktorých bol
         očiernil. Odprosoval i brata, ktorého bol vrhol do smrteľného nebezpečenstva. Ale brat mu
         povedal: „Canius, prečo si sa zlakomil na moju nevinnú krv? Ja iste dôjdem spasenia, ale
         teba celkom iné čaká.“ Keď ho spolu s inými vyviedli na popravište, p. Ignatius ho
         pripravoval na smrť; tu mu prv jeden z katov sekerou odsekol ruku, neskoršie druhý mečom
         hlavu. Ó, aký zmätený padol, aký nepokojný čakal na ranu! Dôkazom je jeho zúfalé volanie.
         Ani neopakoval, keď úd po úde umieral, katolícku formulku: „Ježiš, Mária, Jozef,“ ale
         mocným hlasom zvolal: „Herr Jesu, dir lebe ich, dir sterbe ich (Pane Ježiši, tebe žijem,
         tebe i umieram)!“ Málo alebo vôbec nikoho nebolo, kto by bol zaplakal nad jeho smrťou,
         vyjmúc manželky a pokrevných. Jeho maličké deti,
    <sup>
     [
     <a class="footnote" href="#ftn.id2579758" name="id2579758">
      32
     </a>
     ]
    </sup>
    ktoré možno ľutovať medziiným i preto, že nebudú mať ani poňatia o pohrome,
         ktorá ich stihla v prvom rade, neplakaly, ale sa za celý čas hračkami bavily. Bolo však
         počuť slová súhlasu: „Tak mu treba!“ hovorili. „Nebude viac škodiť lepším, kto premnohých
         ohavne zašpinil a svedomie si krvou nevinných zakalil.“ Vdovy popravených prešovských
         občanov iste zažehnávajú pamiatku Weberovského mena a nemálo sa mrzia na ovdovelú manželku.
   </p>
   <p>
    <span class="bold">
     <strong>
      VII. Daniel Weber
     </strong>
    </span>
    , vlastný brat Fridricha Webera,
         nemeckými vojakmi v putách bol prevezený do Prešova zo Szolnoku, kde zastával akýsi úrad.
         Brat ho udal a vrhol do smrteľného nebezpečenstva. Múk nepodstúpil, ako ani brat nie. Že ho
         nerozštvrtili a na šibenice neobesili, čomu brat neušiel, môže ďakovať katolíckej viere,
         ktorú bol prijal.
   </p>
   <p>
    <span class="bold">
     <strong>
      VIII. Ján Roth
     </strong>
    </span>
    , uhorský šľachtic z Banskej Bystrice,
         slávneho mesta banského. Keby pamäti chcel písať o spôsobe, ako mučili v Prešove
         odsúdencov, on by vedel najlepšie, lebo sám vystál najvyberanejšie muky na koníčku. Ten
         istý májový deň, ktorý ostatným priniesol smrť, jemu vrátil život a svobodu. Lebo keď Juraj
         Bezegh, s ktorým viac dní po mučení spolu bol uväznený, mal ísť po trpelivej príprave na
         smrť, tomuto Rothovi posol vtedy dodal nádeje na život, keď sa na luteránsky spôsob
         požívaním sv. Večere a v mnohých modlitbách už pripravil na smrť, ktorú mal podstúpiť o
         hodinku, o dve. Keď bol prepustený, dal si napraviť vytknuté údy katmi, a požiadal
         kúpeľníkov, aby mu osviežili utrápené telo, ktoré bolo také vysilené, že za viac týždňov i
         pri najpečlivejšej opatere ledva prišiel k sebe a sotva sa ako-tak zotavil. Rukami a nohami
         iste akživ nebude pohodlne hýbať, veď bol už nachýlený k starobe.
    <sup>
     [
     <a class="footnote" href="#ftn.id2579835" name="id2579835">
      33
     </a>
     ]
    </sup>
   </p>
   <p>
    Keď sa ako-tak uzdravený vracal domov, vystavili mu sudcovia svedectvo o nevinnosti, v
         ktorom stálo, že po spravedlivom vyšetrovaní (týchto dvoch slov bolo použité) bol uznaný za
         nevinného. Jednako naložili mu zaplatiť 10.000 toliarov titulom trestu, čo by na
         zachránenie zločinca bolo stačilo. Keď si kupuje život, ako môže byť nevinný? A keď je
         naozaj vinný, ako môže byť prehlásený za nevinného? 5000 zlatých mu potom vrátili za
         pretrpené ukrutné bolesti.
   </p>
   <p>
    Šiel i na najbližší snem do Prešporku, kde pred viacerými prednejšími mužmi Uhorska, s
         ktorými sa náhodou sišiel, opísal všetky útrapy. Ale nezdaly sa jeho slová pravdepodobnými
         všetkým. Viacerí, najmä poslanci z Horvatska, mali za to, že preháňa, a prízvukovali, že
         živé ľudské telo neznesie takých krutých a dlhotrvanlivých utrpení. Aby týchto
         pochybujúcich horvatských poslancov presvedčil, obnažil si v ich dome popečené telo, ukázal
         im ho, tak že pri pohľade naň všetci začali nadávať pôvodcom barbarských mučení a preklínať
         tých, ktorí tak hanebne nakladali so šľachetnou krvou Uhrov, ako krvou nejakých na trhu
         kúpených otrokov.
   </p>
   <p>
    <span class="bold">
     <strong>
      IX. Gabriel Pallasti
     </strong>
    </span>
    , uhorský zemän z Krušoviec zo župy
         Nitrianskej. Človek sotva 30-ročný, štíhly, obratný a neohrožený. Pod Thökölim slúžil
         vlasti, za ktorú a v ktorej tak sladko sa umieralo hrdinom. S Nemcom nebol v dobrom
         priateľstve nikdy; škodil im aj v prímerí, kde mohol, alebo im aspoň hľadel škodiť. Neraz
         sa odvážil i do samého tábora Nemcov, aby ukázal svoju udatnosť, hoci ho neustále varovali,
         aby nenapádal celé tábory s hŕstkou bojovníkov a nespoliehal sa príliš na šťastie, ktoré
         odvážlivcom málokedy praje. Zriedka sa vrátil bez koristi a bez zajatcov; keď došlo k
         pračke, prvý sa rútil na nepriateľa a tak skvele bojoval, že ho v udatnosti a obratnosti
         sotva prevýšili najudatnejší. Niekoľkých srazil už pri útoku, ostatných zahnal na útek.
   </p>
   <p>
    Kto v týchto srážkach ušiel smrti, v pokoji jej nemohol z driapov. Chytili ho vo
         vlastnom dome, kde, zameniac meč pluhom, žil bez starosti, spoliehajúc sa na udelenú
         milosť. Prišlo k nemu niekoľko rytierov-Nemcov, že vraj kupovať kone. „Počuli sme,“
         hovoria, „že máš na predaj ušľachtilé kone; ak sa nám pozdajú, zaplatíme žiadanú cenu a
         kúpime ich.“ On netajil, že ich má, a netušiac nič zlého, viedol ich hneď do maštale, aby
         si ich obzreli. Tu, kým ich Nemci obzerajú a Pallasti vyzdvihuje krásne vlastnosti každého,
         zrazu zvolajú: „Pallasti, si zajatý!“ Čo mal robiť, sám a bez zbrane? Ozbrojeným nemohol
         klásť odpor, dal sa im do moci.
    <sup>
     [
     <a class="footnote" href="#ftn.id2579954" name="id2579954">
      34
     </a>
     ]
    </sup>
    Obviňujú ho hriechom novej vzbury; on tvrdí, že nevie o ničom. „Ak sa na starú
         zabudlo,“ hovorí, „a vyhľadáva sa na mne nová, tak sa nič nemôže stať môjmu životu a môjmu
         majetku!“
   </p>
   <p>
    Po chvíli, pripraviac si všetko, čo bolo potrebné na cestu, vydal sa s nimi v sprievode
         jedného sluhu do Prešova. Na ceste mu viac prialo šťastie. Spoliehajúc sa však na
         spravedlivosť svojej veci, nechcel použiť jeho priazne, hoci mohol. Lebo — neviem, kde —
         bola stráž Nemcov prinedbalá, a že dlhý čas pili, tvrdo zaspali a dávali dobrú príležitosť
         na útek. „Hľa,“ hovorí k sluhovi, „tu je neočakávaná príležitosť ujsť, ktorú však — zdá sa
         mi — lepšie je pustiť, ako sa jej chytiť; keby ma zaiste utekajúceho chytili, stal by som
         sa podozrivým, a keby ma potrestali, zdalo by sa, že som trestaný spravedlive, čoho
         uchovaj, Bože! Rozhodol som sa preto zostať a vyčkať, čokoľvek prinesie osud.“
   </p>
   <p>
    Tak došli vojaci, ktorí ho mali priviesť a ktorým sa on v ničom neprotivil, do Prešova v
         mesiaci marci; pár dní ho mali v putách, a podrobiac ho tvrdému výsluchu, zas a zas úskočne
         doliehali naň otázkami. O pár dní dali ho katom a mučili na vyberané spôsoby. Najprv mu
         ostrihali vlasy, už alebo aby ho zhanobili, alebo že podľa akejsi starej povery mysleli, že
         kým má vlasy, oheň sa ho nechytí, lebo je zakázanými liekmi otužovaný. Popri iných mukách,
         ktorým nešťastníka spolu s inými podrobili, podstúpil i nasledovné: do palcov na nohách pod
         samé nechty, kde je človek najcitlivejší, nabili mu klincov, užívaných pri kovaní koni; do
         úda, v ktorom je naša mužskosť, vrážali mu rozpálené drôty.
    <sup>
     [
     <a class="footnote" href="#ftn.id2580031" name="id2580031">
      35
     </a>
     ]
    </sup>
    I medzitým trápia ho mnohými, na jeho zmárnenie diabolsky vymyslenými otázkami
         a vynucujú z neho priznanie, záhubné i jemu i iným. Dlhý čas a všelijako ho sužujú; čo
         tvrdil, keď ho piekli, odvolal ihneď, náhle ho pustili a si vydýchol. Aby urobil koniec
         mukám, samému anjelu neznesiteľným — keby vôbec mohol zniesť také veci — priznal sa k
         mnohým veciam, na aké nemohol nikdy ani pomyslieť. Tak medziiným na otázku, či bol v deň
         obrezania Pánovho v Mukačeve, povedal, že bol; ale mnohí, naskrze hodnoverní ľudia hovorili
         a potvrdzovali i prísahou, že ten deň trávil u svojich dobrých priateľov v župe
         Nitrianskej, bol na luteránskych bohoslužbách a po ich skončení šiel z chrámu domov. Zas sa
         ho opýtali, či nedostal od Radwanského a či neniesol do hradu peniaze. Zprvu dôsledne
         zapieral, neskoršie po nevýslovnom trýznení povedal, že áno. Ale sotva videl on niekedy
         Radwanského a sotva hovoril s ním. V dome mu iste nebol nikdy, tým menej prijal a nosil
         peniaze Mukačevským. O niekoľko hodín pozdejšie ho sňali so škripca, a keď ako-tak prišiel
         k sebe, rozpamätal sa, že neváhal obviniť buričstvom človeka naskrze nevinného, koho
         nepoznal a tak ani milovať, ani nenávidieť nemohol. Úprimne želejúc toho, poslal k
         Radwanskému posla prosiť ho, aby mu, ktorý s ním spolu umiera, pred smrťou láskave odpustil
         hriech, že ho nevinného v svojom priznaní obviňoval. Čo povedal, že povedal nie z hnevu,
         ani z nenávisti, akú ani nemôže mať k neznámemu človeku, ale v najkrajnejších mukách. Dve
         hodiny pred popravou dal zavolať kňaza, aby mu — odpoly už upečenému — pred smrťou podal
         útechy a nasýtil ho posledným pokrmom sv. Večere. Dostalo sa mu obidvoje tam, kde ležal pri
         pálení. Ťažko by bolo opísať, aké bolo zmučené jeho telo. Z toho, čo sme povedali a ešte
         povieme, možno súdiť, aspoň si predstaviť. Keď mu ruka alebo noha s lôžka, na ktorom ležal,
         visela, nemohol ju zdvihnúť, ani ňou pohnúť, keď mu ju vyložili.
   </p>
   <p>
    Keď mal ísť na popravište, katova žena mu preobliekala košeľu. Keď mu vyzliekala starú,
         špinou celkom na telo prilepenú, počínala si trochu bojazlive okolo neho, aby mu hrozné
         muky nezvyšovala. Ale on povedal: „Čo to robíš, bojazlivá? Preto mi ideš tak nesmele rukou
         na chrbát, aby si mi bolesti nerozmnožovala? Rob, čo chceš s mojím hnilým telom, nič
         nepocítim ja z toho!“ Schopnosť cítiť bola v jeho tele nielen otupená, ale zrovna odumretá.
    <sup>
     [
     <a class="footnote" href="#ftn.id2580125" name="id2580125">
      36
     </a>
     ]
    </sup>
    Stojac pred mestským domom, aby vypočul výrok smrti, myslel si, že bude
         protestovať, a oznámi svoju známu nevinu okolostojacim, ale nemohol. Lebo opatrní sudcovia
         uzavreli ťahať hneď k novému, a to hroznejšiemu mučeniu, než bolo prvé, každého, kto by
         protestom hájil svoju vec. Protesty prv odsúdených učily ostatných opatrnosti. Poručiac
         svoju vec Bohu, radšej teda umrel, než vystaviť sa novým útrapám. Klince nechali mu zabité
         v prvých dvoch prstoch, s nimi visel na šibenici rozštvrtený. Hlava, pribitá železným
         klincom na šibenicu, vyschla vedľa cesty, idúcej na Spiš s tejto strany mosta, asi na
         dostrel z pušky, kde bola i hlava Zimmermannova.
   </p>
   <p>
    <span class="bold">
     <strong>
      X. Dávid Feja
     </strong>
    </span>
    , šľachtic z Turčianskej župy, občan,
         pravotár a nakoniec v dobe Thököliovskej i sudca košický. Prestál podobne hrozné muky, v
         ktorých po niekoľkodňovom bezvedomí — pri čom mu odopreli dať kňaza, hoci si ho túžobne
         prosil — v žalári umrel. Krutosťou múk premožený, zaplietol do novej velezrady ako
         spoluvinníkov veľa evanjelických občanov, ktorých potom privliekli do Prešova a v
         osobitných žalároch uväznili a keď tu v hnuse viac týždňov strávili, kázali im vrátiť sa
         domov a prevziať majetky, ktoré sa im zhabaly po uväznení. Feju odviezli kati domov, na
         lešení rozštvrtili a na šibenice povešali. Robil, neborák, čo musel, a nie čo chcel,
         jednako, keď hrôzy mučenia prestaly, odvolal, ba zatracoval všetko, čo v svojom trápení na
         koníčku tvrdil, a tým sám vysvobodil z nešťastia tých, ktorých bol do neho uvalil.
   </p>
   <p>
    <span class="bold">
     <strong>
      XI.
     </strong>
    </span>
    Aby Feja neumrel sám, popravili po krátkom
         žalárovaní jednoducho a bez trýzní
    <sup>
     [
     <a class="footnote" href="#ftn.id2580210" name="id2580210">
      37
     </a>
     ]
    </sup>
    akéhosi mäsiara košického, človeka nízkeho rodu. Preto, že sa sudcovia
         uspokojili odseknutím hlavy, vyviezli ho trýznitelia spolu s ostatnými pred bránu a
         pochovali. Tento nešťastný človek nestál na radnici pred sudcami nikdy, hoci ho naoko a aby
         ľuďom zaslepili oči, neraz predviedli z temnice a držali i dve-tri hodiny s vojenskou
         strážou v predných izbách poradnej siene. Po uplynutí tohoto času vzali ho zpät na nemalé
         pohoršenie vojakov. „Nie raz, ale opätovne sme ho vyviedli na pojednávanie a na výsluch,“
         hovorili, „a nemohol uvidieť svojich sudcov tvárou v tvár ani raz; po každom zasadnutí kážu
         ho odviesť, odkiaľ prišiel.“ Jemu, ktorý ani vypočutý, ani vyšetrený nebol, oznámili smrť
         prvému. Keď počul smutnú smrteľnú zvesť, zhrozil sa a v mnohých slzách, s rukami k nebu
         zdvihnutými osvedčoval, že je nevinný. „Nijakej viny som si nie vedomý,“ hovoril, „nič som
         nerobil, nič nepodnikal, čo by smrti bolo hodné, a odsudzujú ma. V Mukačeve — čo sa mi
         vytýka — nechodil som nikdy, nenosil som ta listov, ani ztade sem neprinášal na žiadosť
         nikoho na svete; prisahám na Teba, Bože-Mstiteľu! Tebe by som sa pred smrťou priznal
         (obrátil sa k akémusi prednejšiemu spoluväzňovi), keby som to alebo ono bol urobil.“ — „Tak
         teda,“ doložil ten, „je na čase, aby si sa staral o ten večný a nie o tento mízerný život.
         Keď nevinný umieraš, buď dobrej mysli. Lepšie je nevinne umrieť, ako žiť hriešne.
         Nepreceňuj si tohoto krehkého života. Ak ti ho nevezme dnes-zajtra kat, pozbaví ťa ho
         onedlho príroda sama.“ Jeho nevinu rozhlasovala po Prešove i jeho žena a v deň popravy bez
         obalu povedala, že je to holá lož, ako by ho Feja do Mukačeva bol poslal s listom. Kňaza
         pri jeho smrti nebolo, lebo bol kalvín, a táto sekta nemala v meste kňaza. Ale ho maďarský
         kňaz oslovil po maďarsky a kázal mu opakovať formulku, ktorou by svojho ducha Bohu poručil.
         Zle ušitú huňu mal na sebe; keď mu ju kat pred popravením vyzliekal, povedal, ako by bol
         zabudol, že stojí pred samou smrťou: „Čo, aj z tejto šaty ma vyzliekaš? Nechaj mi ju,
         prosím ťa, úbohému bedárovi!“ Sťali ho sediaceho na stoličke, lebo už dokonával.
   </p>
   <p>
    To sú, hľa, tí hrdinskí mužovia, predmet odohravšej sa tragédie, ktorí napoly živí,
         napoly upečení tisíc smrtí podstúpili!
   </p>
   <p>
    Čo myslíš, čo bolo na nich ešte živé? Ruky azda?
   </p>
   <p>
    Tie boly tak zmordované, že ich už ani k úpenlivej prosbe nemohli zdvihnúť. A či nohy?
         Tie boly tak vysilené, že okrem tvaru nebolo na nich nijakého znaku po živote. Alebo vari
         boky? No, tie boly tak spálené horúcou smolou a plameňom, že zostaly z nich len kosti a na
         uhlie spálené telo. Nemohli vydať ani len slova, aby oplakali svoju biedu, nastrojili k
         žalostnej piesni jazyk. Nešťastný ich čuch, ktorý odporným smradom z vlastného tela otupol.
         Nešťastné ich uši, ktoré vo dne, v noci musely počúvať bedákanie svojich druhov.
    <sup>
     [
     <a class="footnote" href="#ftn.id2580314" name="id2580314">
      38
     </a>
     ]
    </sup>
    Nešťastné oči, ktoré musely hľadieť na rozpálené rany, na navreté vredy, na
         hnisavé, od smoly, dymu a plameňa sčernelé telá. Ó, hrozné a neuveriteľné divadlo! Ó,
         divadlo žalostné nielen ľuďom, ale i divej zveri, lesom a kameňom! Aká to krutá a
         nezapomenuteľná tragédia! Z dietok, z vnukov, zo sestár, z manželiek, z priateľov nikto
         nebol, nikto nesmel byť prítomný, nikto pripustený, kto by bol podal trochu nápoja, trochu
         polievky, kto by im rany bol hojil, spálené telo liečil; kto by skoro nahých bol prikryl,
         na opuchliny a vredy nalial oleja, zomdlené údy ponaprával, hasnúce oči zatlačil, vychladlé
         údy poukladal, pri umierajúcich stál, ich krv bol zachytil. Títo svoju starobu nemohli
         zavrieť smrťou tichou, pokojnou; tamtým nebolo dopriate, aby svoj mužský vek doprevadlili k
         šedinám. Ó, časy, ó, lešenia, ó, zkaza! Idúc na popravište, keď odsúdenci počuli usedavý
         plač svojich, keď sa poobzerali po nich, aby ich ešte raz videli, či si nepovedali, či
         nepomysleli: „Čo hľadíte na nás? Čo plačete, milé duše? Či len teraz prestávame byť vašimi?
         Vtedy sme prestali byť vašimi, keď nás zúbožili, keď uväznili, keď sme potupné muky začali
         znášať. Majte sa dobre, dušičky, dobre sa majte, premilí! My zahynieme, ztratíme vás!
         Prestaňte kvíliť! Hoci nás i odtrhnú od vás, Boha vám nemôže vziať nikto! Dobre sa majte
         detičky, ženy; kedysi šťastné, teraz nešťastné, kedysi kvitnúce, teraz ubiedené! Znášajte
         kruté navštívenie s nezlomným duchom: hrdinským znášaním budú ľahšími!“
   </p>
   <p>
    Jednako, keď sa zúrivý hnev krajnými mukami a popravami už nasýtil, došli milosti
         pohrebu všetci; jedni neskoršie, iní skorej. Zimmermanna, za koho jeho manželka
         naliehavejšie prosila u Karaffu, po šesť týždňoch sňal s potupného dreva zlatom najatý kat,
         obvinul do čistého plátna, poskladal do truhly a v prítomnosti dvoch z jeho bývalých
         domácich a niekoľkých z ľudu, vykonávajúcich pohrebný obrad, uložil po vytrpení posmechov a
         potúp na odpočinok v pustej komôrke záhrady kdesi v predmestí. Ostatných, napoly
         strovených, vyschlých, vtákmi ozobaných, sňali po sneme
    <sup>
     [
     <a class="footnote" href="#ftn.id2580379" name="id2580379">
      39
     </a>
     ]
    </sup>
    koncom marca jednej noci bezpochyby kati a ich paholci; kde našli miesto pre
         ich kosti, aby ich pochovali, nevie sa istotne. Katovské lešenie rozobrali v novembri.
    <sup>
     [
     <a class="footnote" href="#ftn.id2580394" name="id2580394">
      40
     </a>
     ]
    </sup>
   </p>
   <p>
    <span class="bold">
     <strong>
      XII.
     </strong>
    </span>
    Kto si tieto veci čítal a prečítaš, čo nasleduje,
         čitateľu, sám si môžeš utvoriť mienku o obžalovaných, o sudcoch, o spravedlivosti a či
         nespravedlivosti veci, o spôsobe a priebehu vyšetrovania, vyslúchania, či bol spravedlivý a
         či nespravedlivý, a o mnohom inom. Čo si ešte dosť nepochopil, vysvetlím ti, a čo je
         skryté, objasním. Je isté, že sudca má byť človek bezvadný; taký totiž, aby bol dôsledný
         sám v sebe, ako zákon: koho neodvráti priateľ, moc nezlomí a dar nesvedie. V službe sa nemá
         sháňať po priazni predstavených. Má zostať svojím pánom. Má vedieť opanúvať svoj hnev a
         nenávisť, túto dvojicu odvekého zla. Nech sa nevyhráža prv, než by bol vinník usvedčený; ba
         nesmie sa vidieť, ani keď je usvedčený, že nie podľa zákona súdi, ale zo zlobivosti zúri.
         Má byť opatrný, najmä keď ide o život a dobré meno, kde chybu napraviť v prvom prípade
         nemožno, v druhom len veľmi ťažko. Lebo život raz vyhasený nemôže sa vrátiť, a prinútiť
         ľudí k tomu, aby mali dobrú mienku o niekom, v čom dobré meno vlastne záleží, je práca
         veľmi trudná. Slovom: keď ide súdiť, nech si nemyslí, že je sám, že môže, čo chce, robiť;
         ale nech sa drží zákona, viery, spravedlivosti a poctivosti; vášni, zášti, strachu a
         všelijakým chúťkam nech dá výhosť; nadovšetko nech sa drží svedomia, ktoré je darom
         nesmrteľných bohov, ktoré sa nám nemôže vyrvať. (Reč za Cluentia, str. 159.) Akou
         nenávisťou horel generál naproti Uhrom, aby som o inom ani nehovoril, nasvedčujú jeho od
         slov Neronových neronskejšie slová: Keby som atď., viď ku koncu XIV. bodu. [Čo teda povieme
         o sudcoch prešovských odsúdencov? Kiež by som nemal tak šliapať po autorite splnomocneného
         sudcu, ktorý je vyznania augsburgského! Zhýralosti nie je oddaný ani najmenej, tak že sa
         právom môže povedať o ňom, že triezvy, vedome žije na zkazu uhorského kráľovstva z jeho rán
         a liekov. Spoločnosti žien sa tak stránil, že keď s prosbami prišly k nemu, pripustil ich k
         sebe len málokedy. Túžbu po zlate nespomínam; lebo nikto ho nikdy nemal toľko, že by
         nechcel mať viac; a kto aj má veľa, ono ho nenasycuje, naopak, dráždi k väčšiemu hladu po
         bohatstve. Ako sa nemôže zazlievať človeku, že hľadá priazeň vyššie postavených spôsobom
         povoleným, tak sa zakazuje sháňať sa po nej schytralosťou italskou a machiavellistickou;
         toto posledné robil Caracalla. Hnev a nenávisť zúrily všade proti nemu. Ako kruto vládol
         nad Uhrami, svedkom je Debrecín, nad ktorý ľudnatejšej a na počet domov bohatšej obce niet
         v Uhrách; o tom inde. Tvrdí sa, že sa takto vyhrážal: „Keby som,“ hovorí, „našiel v sebe
         jedinú, Uhrom trochu naklonenú žilku, vytrhol by som ju a do ohňa vrhol na spálenie!“
         Krvolačnejší nad pijavicu! Muky a kvíľby nešťastných sú mu hľadaným pôžitkom. Že mal
         svedomie široké, je jasné, lebo kde nenašiel vinníkov, stvoril si ich.]
   </p>
   <p>
    <span class="bold">
     <strong>
      XIII.
     </strong>
    </span>
    Nebude od veci posvietiť na to, ako hľadali vinu
         sudcovia delegovaného súdu na nevinných. Keď mali v ruke, koho mali zmárniť, sostavili si
         medzi sebou rozličné krížne otázky o rebelstvách, a predvolajúc ho zo žalára, predložili mu
         ich pred generálom alebo pred komandantom Görtzom, najviacej však na radnici; na ktoré keď
         prisvedčoval, odsúdil sa vlastnou výpoveďou; ak zapieral, odovzdali ho, ako zatvrdilca,
         katom. Zimmermanna na pr. medziiným takto vyšetrovali:
   </p>
   <p>
    — Ty, Zimmermann, dostal si od Webera listy, ktoré mu nedávno poslali z Mukačeva?
   </p>
   <p>
    Odpoveď: Nedostal som.
   </p>
   <p>
    — Vieš, čo stálo v nich?
   </p>
   <p>
    Odpoveď: Neviem.
   </p>
   <p>
    — Poslal si ich po prečítaní po Rauscherovi najprv Keczerovi?
   </p>
   <p>
    Odp.: Neposlal.
   </p>
   <p>
    — Počul si niečo z toho, čo v nich stálo?
   </p>
   <p>
    Odp.: Nepočul.
   </p>
   <p>
    — Povedal ti ktosi, že sa také listy priniesli z Mukačeva?
   </p>
   <p>
    Odp.: Nikto mi nepovedal.
   </p>
   <p>
    — Kde a u koho sú tieto listy?
   </p>
   <p>
    Odp.: Nič o tom neviem, či boly prinesené a u koho by boly.
   </p>
   <p>
    — Prosím ťa, Zimmermann, priznaj sa k vine a dostaneš milosť. Ak budeš tajiť, utŕžiš si
         zlo, ktoré oželieš ty i tvoji.
   </p>
   <p>
    Potom zas generál: „Prisahám na svoju česť, že sa ti nestane nič; len mi prezraď vinu a
         čo s ňou súvisí, a udaj pôvodcov, ktorí spriadajú vzburu.“
   </p>
   <p>
    Zimmermann odpovedal: „Milostivý pán generál (alebo vznešení sudcovia)! Prisahám na
         vševedúceho a srdce i ľadvie zpytujúceho Boha, že naskrze nič neviem o listoch z Mukačeva
         prinesených, že som ich ani nevidel, ani o nich nepočul, že sa mi o nich ani nesnívalo, ani
         o ich obsahu neviem, nikdy som takých nedostal, nečítal, ani prečítané po nikom nikomu
         neposielal. Ak púhe slová nestačia, hotový som potvrdiť ich aj prísahou.“
   </p>
   <p>
    Zatým postavili Zimmermanna zoči-voči s Weberom, ktorý — ako sme vyššie spomenuli — bol
         už podkúpený. Čo tento tvrdil, on zapieral. Súd na to: „Pretože si ty, Zimmermann, človek
         takého zatvrdilého a nepoddajného ducha a pyšne opovrhuješ milosťou, ktorá sa ti ponúka na
         prípad, že sa priznáš k hriechu velezrady, najťažšiemu u ľudí: sama spravedlivosť velí nám
         siahnuť na zlomenie tvojej tvrdošijnosti k prostriedkom, ktorými sa skrocujú ľudia hlavatí.
         Budeš preto podrobený zkúške, budeš vyšetrovaný mučením, a tak potom vydáš pravdu, ktorú tu
         zakrývaš.“ Odviedli ho z radnice, odovzdali do rúk mučiteľom, ktorí ho tak dlho
         rozťahovali, kým, vidiac, že mukám inak nebude konca, neprisvedčil na všetky otázky, ktoré
         mu — už druhý raz na škripci — predkladali vyšetrujúci sudcovia.
   </p>
   <p>
    Práve tak sa vodilo Pallastimu.
   </p>
   <p>
    — Ty, Pallasti, kde si bol doteraz?
   </p>
   <p>
    Odp.: Doma, kde ma drabanti aj našli a chytili.
   </p>
   <p>
    — Nevymýšľal si nič proti Nemcom?
   </p>
   <p>
    Odp.: Nič.
   </p>
   <p>
    — Poznáš Radwanského?
   </p>
   <p>
    Odp.: Nepoznám.
   </p>
   <p>
    — Bol si v Mukačeve?
   </p>
   <p>
    Odp.: Nebol som.
   </p>
   <p>
    — Prijal si od Radwanského peniaze pre Mukačevských?
   </p>
   <p>
    Odp.: Nič som neprijal.
   </p>
   <p>
    — Zaniesol si prijaté peniaze, na čo máme svedkov a hodnoverné svedectvá, do Mukačeva?
   </p>
   <p>
    Odp.: Nenosil som.
   </p>
   <p>
    — Vieš niečo o listoch, poslaných niektorým šľachticom a občanom z Mukačeva?
   </p>
   <p>
    Odp.: Vôbec nič neviem.
   </p>
   <p>
    — Priznaj sa k spáchanej vine, a vyhneš trestu, alebo si ho aspoň zmierniš; ináč, ak
         ďalej budeš zapierať, čo beztak vyjde na svetlo, čakajú ťa vyberané muky a smrť.
   </p>
   <p>
    Odp.: Ja sa vlastnou výpoveďou, hovorí, sám neodsúdim! Na vás je, či sa chcete riadiť
         pravdou.
   </p>
   <p>
    Dali ho katom a ako pôvodcu i podporovateľa novej velezrady trýznili, na škripci
         naťahovali, piekli, až nie síce v povedomí zločinstva, ale krutosťou múk rozumu pozbavený
         priznával sa, ako sudcovia chceli, ku všetkému, čo bol zapieral.
   </p>
   <p>
    Sudcovia ho mali v sebe už odsúdeného, ešte prv, než ho vypočúvali, hoci sa malo stať
         naopak. Lebo ako na zranenom tele skôr vystrekne krv a len potom sa zjaví rana, a ako
         strela skôr vyletí, ako by zahrmelo, — tak majú spravedliví sudcovia najprv dokazovať,
         obžalovaného z viny zákonite usvedčiť, a len tak prikročiť k odsúdeniu. V nedostatku iných
         dôkazov toto v mukách vydriapané priznanie nijako nestačí. Lebo daj do krvibažných rúk
         katovských človeka svätého, ako sám anjel, aby bol kmásaný všetkými mučidlami, a povedzte
         mu, že rozsudok smrti je už hotový, či nesiahne po falošnom priznaní, len aby ušiel mukám.
         Viď príklady u Filipa Lonicera, u Jozefa Flavia a Curtia (str. 547, záhl. 13) a u kňaza, v
         Komárne spáleného. Akýsi šľachtic v Nitrianskej župe, keď počul, že si niektorí odsúdení v
         Prešove vlastným mečom vzali život, pretože sa v mukách priznali k veciam, ktoré smrť
         zasluhujú, zvolal: „Čudná to filozofia a čudné očarovanie ľudí! Dajte mi do ruky na hodinku
         alebo len na pol samého generála Karaffu, sužovaním, pečením úda po úde a mukami dovediem
         to tak ďaleko s ním, že zaprie i Boha! A táto vina, i jej vyznanie sú iste hodné smrti.“
   </p>
   <p>
    <span class="bold">
     <strong>
      XIV.
     </strong>
    </span>
    Akého prevráteného súdobného poriadku sa museli
         držať sudcovia prešovskej jatky, vysvitne i z tohoto. Keď mali vydať kohosi na istú smrť,
         prefíkaní sudcovia si už doma premysleli, čo majú robiť na radnici, čo povedať a ako
         napádať obžalovaného. Nakoľko však sudcovia majú súdiť na radnici, v posvätnej budove
         spravedlivosti, podľa viny, nesmú vnášať do nej veci, o ktorých už vopred bolo rozhodnuté,
         čo keď niekto robí, vyzlieka sa nielen zo svojej sudcovskej vážnosti, ale poškvrňuje i
         svoje meno a svedomie. Prišiel teda na radnicu zloduchými rozkazmi vystrojený komandant a v
         prítomnosti ostatných prísediacich rozličnými machináciami hľadel usvedčiť nešťastníkov a,
         vypytujúc, usmievajúc, vysmievajúc a posmievajúc sa, vháňať ich do úzkeho. Ostatní boli
         sudcovia vedľajší, nevoľné drevené bábky, ktorí nesmeli slovíčka preriecť proti tomuto
         spôsobu pokračovania, tým menej dať výraz svojmu nesúhlasu. Kým obžalovaný stál pred
         sudcami, nič nepojednávali medzi sebou, iba ak pošepky, a čo do ucha si oznamovali, čo
         generál nariadil: totiž aby ho všemožne hľadeli odsúdiť, i keby videli, že niet viny na
         ňom.
   </p>
   <p>
    Toto tajomstvo prezradil predným mužom jeden zo sudcov, pán Megyeri, človek katolík, na
         poslednom prešporskom sneme poslanec zo stolice Šarišskej, a neohrožene — neviem však, s
         akým výsledkom — vyhlásil, že jazyk a hlasy sudcov boly viazané, že sa všetko dialo podľa
         úmyslov a po vôli generála Karaffu, a doložil, že sa prísediacim súdu vyhrážal i tým, že
         budú shodení s okna radnice, ak v najmenšom nesúhlasia.
    <sup>
     [
     <a class="footnote" href="#ftn.id2580791" name="id2580791">
      41
     </a>
     ]
    </sup>
    Ktosi z prednejších mu s dôrazom odpovedal: „Radšej by ste sa boli dali shodiť
         s istým nebezpečenstvom života, ako proti svedomiu mlčaním schvaľovať odsúdenie nevinných.
         Lebo kto mlčí, kde z úradnej povinnosti má hovoriť, súhlasí.“ Košického správcu iste veľa
         ľudí chváli preto, že sa nejakou zámienkou vysvobodil zo sudcovstva. Vedel veľmi dobre, že
         je lepšie umrieť hocijakou smrťou, ako na takom súde predsedať, alebo hoci len účasť mať.
         Nenašiel pokoja ani jeho excelencia, pán generál Wallis, muž chúlostivejšieho svedomia a
         mäkšieho ducha, kým sa nerozlúčil so súdom a s mestom, a z tej duše si blahoželal, že sa
         sudcovstva zbavil a nemusel si špatné zásluhy získať o nevinných, doložiac, že radšej
         ztratí 10.000 toliarov, ako byť sudcom pri vyšetrovaní a odsúdení týchto ľudí. Iní, keď
         videli, že proti krvibažným zámerom nemôžu uhájiť nevinných, hľadeli sa chorobami a inými
         zákonitými omluvami strániť súdu, ako mohli. [A čo sa dá, prosím, čakať od sudcu, ktorý —
         ani peklo — akousi neuhasiteľnou zášťou horí proti uhorskému národu a neustále opakuje to
         svoje bezbožné želanie: „Bár by tento zbiľagovaný ľud jednu mal šiju, aby mu ju jednou
         ranou mohol preťať!“] Počuli jeho slovo, neronskejšie nad slová Neronove: „Keby — hovorí —
         len jediná žilka bola v mojich údoch, ktorá by Uhrom trochu priaznive bola naklonená, i tú
         by som nožíkom vyhľadal, čo by kde bola, najdenú by som ju vytrhol a vytrhnutú do
         najväčšieho ohňa hodil.“ Čoho sa úfať od takého sudcu, ktorý istou smrťou a mukami núti
         človeka, aby obžaloval nevinného. O tom v Uhorsku všade vedia, tak že niet prednejšieho
         človeka, kto by nevedel, že sa to stalo; veď rozhlasuje a rozpráva celú vec ten, koho
         generál na tento veľký zločin prinútil. Je to, ako som sa u nás, tu v Nemecku dopočul,
         akýsi Petenady z dolných krajov Uhorska, ktorého v týchto krvavých časoch privliekli do
         Prešova do žalára, v ňom hodne dlho držali, naháňali mu smrteľný strach a preháňali na
         rozličných miestach, tak ho žalárovaním sužovali, že už nemal ani najmenšej nádeje na
         život. Opäť a opäť ho predvolali pred generála, nútili nešťastníka odpovedať na rozličné
         úskočné otázky a mnohými výhražkami priviedli ho tak ďaleko, že vo svojej, i prísahou a
         vlastným podpisom potvrdenej výpovedi obžaloval markgrófa Badenského, cisárskeho radcu,
         muža význačného, ktorého by generál rád bol o život pripravil a striehol na každú
         príležitosť, kde by mohol uskutočniť svoje zámery, že podporoval a napomáhal nové
         povstalecké hnutie, že je spradený s Mukačevskými. A keď na hlas svedomia dlho a veľa
         otáľal a nechcel svedčiť, čo oni chceli, toto mu povedali: „Ak neurobíš, ako ti kážeme,
         podrobíme ťa mukám sto ráz väčším, ako tých, čo umreli potupnou smrťou, a tak ťa prinútime
         vyznať, čo chceme, keď už bez múk dobrovoľne nechceš svedčiť.
    <sup>
     [
     <a class="footnote" href="#ftn.id2580880" name="id2580880">
      42
     </a>
     ]
    </sup>
    A smrť potom oveľa hroznejšia a ohavnejšia ťa čaká.“ Na tieto hrozby podľahol.
         Keď sa však touto výpoveďou vysvobodil a ho z Prešova prepustili, išiel v čas snemovania do
         Prešporku, a želejúc svoj hriech, ani nechtiac nevinnému škodiť, celú túto tragédiu v
         prítomnosti viacerých, ba i pred samým najsvätejším Leopoldom tak vylíčil, ako sa stala, a
         s plačom prosil, aby ho uhájili pred takým veľkým budúcim nepriateľom. Z Prešporku ho potom
         o niekoľko dní zas odvliekli pod dozor do Viedne a zavreli do takzvanej červenej veže, z
         ktorej málokedy kynie vysvobodenie, aby svojho času, ako si múdre hlavy predstavujú, celú
         vec vyrozprával pred nepodplatenými, vec markgrófa prejednávajúcimi sudcami, a v opačnom
         priznaní za lož prehlásil, čo tam bol svedčil. Sám osvietený markgróf vymohol (u
         najsvätejšieho veličenstva), aby ho uväznili, držiac sa pevne svojej hodnosti. Mnohí
         dychtive čakajú, aký bude výsledok veci.
    <sup>
     [
     <a class="footnote" href="#ftn.id2580921" name="id2580921">
      43
     </a>
     ]
    </sup>
   </p>
   <p>
    <span class="bold">
     <strong>
      XV.
     </strong>
    </span>
    Čo sa týka teraz už odsúdenia v Prešove
         popravených, ono sa nestalo bez vedomia cisárskeho dvora, naopak, s jeho súhlasom a na jeho
         rozkaz; svedčí o tom vyhlásenie rozsudku pred jeho vykonaním. Jasne sa totiž odvolávalo na
         meno, na rozkaz a na vôľu najsvätejšieho panovníka, aby na tých, ktorých za vinníkov
         uznali, vymeraný trest vykonali. Prv ešte, než smrteľné výroky vo Viedni vystavili, zaslal
         im generál, ktorému viac dobrých priateľov panovníkových v rade uverilo, skrze rýchlych
         poslov dáta o podozrení, zprávy o akejsi žene-listonoške a v neľudských mukách hrozbami
         vydriapané výpovede už vopred odsúdených; tieto sa bez ďalšieho vyšetrovania cele prijaly a
         na základe týchto zpráv sostavili, napísali, vydali, vykonať dali súd a výrok smrti. Ale čo
         odporuje väčšmi súdeniu, ako zanedbávanie súdneho poriadku a ľahkovernosť naproti človeku,
         ktorý horel proti Uhrom vztekom nad Aetnu hroznejším, ktorý je v jednej osobe i svedkom, i
         obžalobcom, i útočníkom a pôvodcom všetkej hrôzy. O tohoto sa mal a o jeho zprávy opierať
         celý aparát súdny? Bolo tu treba vec, o ktorej, ako všeobecne známej, písať nemá smyslu,
         riadne a na zákonný spôsob poznať, vyšetriť.
   </p>
   <p>
    Ako sa má riadne súdiť, predstavuje nám príklad boží a zvykové právo všetkých vekov.
         Veľmi dobre vedel Boh, všetkých vecí znateľ, o priestupku našich prvých rodičov, jednako
         predvoláva ich pred súdnu stolicu, vyšetruje vec, vypočúva priznanie k vine, a len keď ich
         usvedčil, keď sa k vine priznali, vynáša nad nimi rozsudok. Vedel o bezbožnostiach
         sodomských a gomorských, ale aby dal sudcom príklad, ako súdiť, dal sa do preskúmania veci
         a povedal, že sostúpi, aby vec vyšetril. Ba zachovali obvyklý postup súdny i židia sami,
         keď usilovali o bezživotie nášho, podľa ich chápania, odbojného Spasiteľa. Pred príslušným
         sudcom ho žalujú, uväzňujú, pred sudcovskú tribúnu staväjú, svedkov predvádzajú. Kristus sa
         bráni a len tak ho odsudzujú. Netajím síce, že sudca kedy-tedy vystupuje z medzí riadneho
         súdneho poriadku a naozaj býva trestaný vinník i bez predchádzajúceho vyšetrovania, bez
         súdneho hluku a bez slovných srážok advokátov-krikľúnov. Ale to len v prípadoch, keby sa
         vyšetrenie veci cestou riadnou dokázalo byť nebezpečným a zdĺhavým a keby zlo odkladaním
         rástlo, je tiež radnejšie potlačiť nebezpečenstvo, ešte kým ono netlačí alebo nestlačí nás;
         ďalej keď bol zločin poctivými a vieryhodnými svedkami tajne dokázaný a istými svedectvami
         potvrdený; potom keď ide o hlavu panovníka a o otrasenie alebo podvrátenie štátneho
         poriadku; konečne keď je riadny postup so zvláštnym znepokojením a zrútením štátu spojený.
         Tak odstránil kedysi v Medii Alexander dvorana Parmeniona skrze Cleandra, tak sa zabezpečil
         Tiberius so strany Sejanovej a Henrik III., kráľ Gallie, od vojvodu Guisia. Lebo inak si
         poradiť s ľuďmi bystrého umu a pevnej ruky, u vysokých a nízkych obľúbenými, vojskom
         vychytenými a zbožňovanými je veľmi ťažko. Srovnaj Boecl. Charact. Polit. vell. záhl., 5.,
         stať 9. [Načo reči šíriť? Kristus osvobodil ženu, pristihnutú v cudzoložstve, pretože
         nebolo nikoho, kto by ju svedkami bol usvedčil: „Aniž já tebe odsuzuji,“
    <sup>
     [
     <a class="footnote" href="#ftn.id2581041" name="id2581041">
      44
     </a>
     ]
    </sup>
    — povedal.] Že sa tu všetko robilo naopak, ukazuje celý priebeh. Všetko sa
         dialo z podozrenia, mučením, zastrašovaním, preto v nedostatku iných dôkazov nič nemohlo
         byť platné. Pravdu má Baldus: „Duch sv. dal do úst pretora: Čo bolo robené zo strachu, nech
         nemá platnosti!“ A to sa malo zachovať i tu. Panovníkova prítomnosť, ale ešte viac vyhrážky
         mocnejšieho prestrašujú. A čo sa strachom robí, ľahko sa odpúšťa. [Peter sa tak naľakal
         slova dievky, že s preklínaním zaprel Boha; ale že bolo na bielom dni, že urobil to zo
         strachu a z bázne, ľahko došiel u neho milosti.] Povie niekto: „Ako buričov a zarytých
         rebelistov ich odsúdili, a tu netreba nijakého predvolania, usvedčovania, vyšetrovania
         veci, tu súdny poriadok prestáva.“ Ale práve o to ide: či sú buričia, či sú vzbúrenci, či
         sú notorickí? Prvé je jasné. Tretie sa popiera. Druhé Uhri silou-mocou od seba odvracajú a
         práve preto vyšiel pred pár rokmi v Uhorsku spis pod titulom: Declaratio
    <sup>
     [
     <a class="footnote" href="#ftn.id2581079" name="id2581079">
      45
     </a>
     ]
    </sup>
    atď., ktorým chceli dokázať, že ich nemožno mať za vzbúrencov, oni sa riadia na
         svoju obranu článkom Andreja II. Jeruzalemského, ktorý sa má takto:
    <sup>
     [
     <a class="footnote" href="#ftn.id2581091" name="id2581091">
      46
     </a>
     ]
    </sup>
   </p>
   <p>
    Že sa na tomto článku zakladá oprávnenosť Uhrov môcť siahnuť k zbrani proti krutým
         pánom, ukazuje i smýšľanie katolíckeho stavu v Uhrách. Lebo keď na poslednom sneme pre
         kráľa Jozefa predpisovali prísažnú formulu, s obídením, ako sa zpočiatku sľubovalo,
         prísažnej formuly Ferdinanda II., výslovne vyzdvihli tieto slová článku, ktoré sú koreňom a
         pilierom svobody Uhorska. Aby vec bola tým jasnejšia, nech stojí tu celá prísažná formula,
         predpísaná najjasnejšiemu Jozefovi a použitá ním 9. decembra 1687:
    <sup>
     [
     <a class="footnote" href="#ftn.id2581131" name="id2581131">
      47
     </a>
     ]
    </sup>
   </p>
   <p>
    <span class="bold">
     <strong>
      XVI.
     </strong>
    </span>
    Kým sa tieto veci dialy a pochopovia sem-ta
         behali, aby iných sháňali na smrť, odviedla hrôza a nie zlé svedomie alebo účasť na novej
         rebelii niektorých pokrevných z rodiny popravených do Poľska (ktorí u rozličných šľachticov
         našli bezpečnosť). Lebo kde vládne ukrutnosť a pravda i spravedlivosť sa nohami šliape, tam
         ani anjelská nevinnosť nedáva istú ochranu, a najpevnejšia dôvera vo vec dobrú začína byť
         znepokojená, zviklaná, zastrašená vtedy, náhle upodozrievaný vinník pred tribúnou viac
         myslí na to, čo asi sa mu môže prihodiť pri sudcovi, ktorý mu je nepriaznive naklonený, ako
         na to, ako si hájiť a obhájiť vec a beztrestnosť. Rímsky konzul a rečník vedel, že je tomu
         tak (za Quinctia): „Všetci, ktorých život je v cudzej moci, viac myslia na to, čoho je
         schopný ten, v čej moci a ruke sú, ako na to, čo by sa malo robiť.“
   </p>
   <p>
    Týmto generál Karaffa povolil, aby sa mohli vrátiť, zabezpečiac im v svojom mene štátnu
         ochranu; ale keď zvedeli, že dané slovo nebolo zadržané, áno, že bolo porušené i v
         Košiciach, i v Prešove, keď sa cisárska posádka vrátila, a že sú italské sľuby, najmä keď
         sa dávaly evanjelikom, veľmi vrtkavé, jednako sa len nemohli spriateliť s myšlienkou, aby
         sa vrátili. [A lepšie je zďaleka dívať sa na požiar, ako sa do neho vrhnúť; ľahšie doň
         vbehnúť, ako dostať sa von z neho.]
   </p>
   <p>
    <span class="bold">
     <strong>
      XVII.
     </strong>
    </span>
    Aby si však, milý čitateľu, kto si koľvek, vedel
         niečo i o tých listoch, pre ktoré vyššie opísaní zahynuli, pováž [či sa mohly dopraviť do
         hradu Mukačeva, veď ho v tej dobe, keď sa tábor Uhrov pri Prešove rozišiel, s každej strany
         bedlivá stráž chránila, aby nikto nezaniesol list a neprinášal válečné zásoby]: kto listom
         chce na niekoho dokázať zločin, nech sa učí spôsobu, ako ho z neho usvedčiť, od znamenitého
         znalcu práva, od Cicerona. Lebo keď kedysi nebezpeční občania Cethegus, Statilius,
         Lentulus, Gabinius, Cimber s naničhodným Catilinom velezradné plány spriadali v Ríme a
         listmi navádzali poslov Allobrogov, aby vyvolali v Gallii rozbroje, dostaly sa riadením
         osudu tieto listy do rúk Cicerona. Čo neurobil premúdry Tullius? Ihneď posvoláva všetkých
         naničhodných sprisahancov do svojho domu a nesie písacie doštičky s pečaťami ešte
         nedotknutými každému svoju. Najprv odovzdáva Cethegovi jeho, ktorý sa hneď priznal k
         pečati, a keď statoční vlastenci prerezali šnúru listu, dozvedeli sa o jeho obsahu.
         Statilius uznal písmo, pečať a obsah za svoj. Keď Lentulovi ukázali jeho na Allobrogov
         písaný list, zprvu sa zľahka tajil, neskoršie prisvedčil. Gabinius odpovedal zpočiatku
         bezočive, onedlho potom už nezapieral nič z toho, čím ho obviňovali. Boly to nepodvratné
         svedectvá o sprisahaní a o tom, že si hľadali k nemu pomoc: doštičky, pečate, písmo,
         priznanie, a ešte pevnejšie: farba pleti, oči, vzhľad tvári, zamĺklosť pred
         konzulom-sudcom.
   </p>
   <p>
    Ale v Prešove listy pôvodcom ani neukázali, obviňovaní sa k nim nepriznali, ani na iný
         spôsob potvrdené neboly: ba naopak i v čas mučenia, i bezprostredne pred smrťou v neustálom
         zapieraní a protestovaní odmietali ich všetci. Buďme presnejší a dokážme, že tieto listy
         boly púhymi výmyslami tých, ktorí sa podľa všetkých príznakov už od prírody na zkazu Uhrov
         spojili.
   </p>
   <p>
    Predovšetkým že nebolo medzi toľkými odsúdenými ani jedného, ktorý by sa v
         najvyberanejších mukách bol priznal, že dostal, alebo čítal, alebo len počul o listoch. A
         veru pred smrťou človek už nešetrí ani seba, ani iných.
   </p>
   <p>
    Potom, že sa Zimmermannovi beztrestnosť a najväčšia milosť sľubovala na prípad, ak
         povie, že ich prijal, čítal, videl alebo odovzdal iným, čo on neurobil.
   </p>
   <p>
    Ďalej, že Mukačevskí vedeli, že nijakou pomocou nemôžu prispieť ani Prešovčanom ani
         iným, veď jej oni sami potrebovali.
   </p>
   <p>
    Napokon, že sa také listy podnes nenašly a neuverejnily, čo sa ináč stať malo, a to hneď
         vtedy, keď sa z týždenníkov celá Európa dozvedela o ich odsúdení; aby sa celý svet
         presvedčil, že čo sudcovia urobili, robili dobrým právom.
   </p>
   <p>
    Veď keď pravdu milujeme a pomyslíme na vec, čo sa pred niekoľkými rokmi stala, u ľudí
         nezkazeného úsudku by sa listom takéhoto obsahu neverilo a každý by ich mal za luhaniny, čo
         by hneď na tanieri slnca boly vyložené. Lebo vieme, že sa začiatkom panonských nepokojov
         vymyslely pod menom Wyttniedyho a iných listy, v ktorých sa niektorí kňazi v Uhorsku
         vyzývali, aby s kancľa dôkladne pripravili ľud na najbližšiu vzburu. Ale skvele ukázal istý
         anonymný pôvodca v svojom spise o tejto veci, že boly sfalšované a akýsi vznešený muž z
         preslávneho rodu Bethlenovcov — ako som sa dozvedel — potvrdil, že tieto listy boly
         podstrčené. Viac ľudí čítalo a videlo i listy Petra Feigla, uhorského šľachtica, muža veľmi
         múdreho a za blaho vlasti zaujatého, ktoré vraj v rozličnom vystavení na rozličných ľudí
         boly upravené, a preložené poľským kniežaťom prešly rukami viacerých, ktoré však Feigel,
         ako sa zistilo, ani nevidel, ani nerozposlal nikdy. Pristupuje k tomu, že po pokorení
         prepevného hradu Mukačeva dňa 14. januára 1688 nenašli vyšetrovatelia, hoci ako pečlive po
         nich stopovali, nijakých Prešovčanmi alebo inými posielaných a prijatých listov, a
         preslávni sluhovia spravedlivosti museli preto o nich vymyslieť, že boly spálené. Napokon,
         že tí, ktorí sa po dobytí tohoto hradu vrátili do svojich rodinných krbov, dôsledne tvrdia
         a — ak len nebude nijakého teroru a mučenia, zdrojov takých mnohých nerestí — i budú
         tvrdiť, že oni neprijali od nijakej živej duše nijakých listov o štvaní k novému povstaniu
         v kráľovstve, alebo o posielaní vojenskej pomoci už či Prešovu, či pre iné časti južného a
         severného Uhorska: ich nevideli, nečítali, ani nikomu nepísali a neposielali. A tak sa v
         prospech listov nedajú uviesť nijaké jasné a také dôkazy, proti ktorým by sa nedaly
         námietky robiť. Oproti nim nech stačí, čo sa nedá zavrátiť nikým, iba ak len človekom
         prevráteného smýšľania nie. Robilo sa teda všetko na základe pustých dohadov, upodozrievalo
         sa, a pretože si priali, aby sa veci tak maly, vymysleli, že sa tak majú. Ale tak sa
         svedčí, aby sudcovia neboli ochotní a rýchli na vymeriavanie trestov, aby len tak uverili
         veci horšie, ak sa dostatočne dokážu bezúhonnými svedkami; ani nemajú poslúchnuť ženy
         pochybnej povesti a ísť za svojím hrozným a bezuzdným podozrením, ktoré učený kráľ Veľkej
         Británie, Jakub, v „Kráľovskom dare“ pádne menuje dedičnou chorobou tyranov a výplodom
         nečistého svedomia. Prichodí nám preto veriť, že listy boly holé výmysly a maly podvrátiť
         domnienku, ako by sa staré, udelenou milosťou už smazané hriechy volaly pred súd a trestaly
         a ako by sa udelená milosť podvracala, lebo sa vec nijak nemá inak, ako hneď vysvitne,
         náhle odhalíme pravé príčiny.
   </p>
   <p>
    Pretože osnovatelia nových obvinení nemali veľkú dôveru v tomto klame a mame, vymysleli
         iné, na zmámenie ľahkovernosti ľudí veľmi vhodné, skvelé kejkliarstvo, a aby predošlé
         machinácie nevysvitly, zastierali ich touto novou. Tých totiž, ktorých poznali kedysi ako
         rebelov prvej triedy, ako Petra Feigla, N. Göczyho a Martina Langa, prešovského občana, a
         dosť veľa iných, neťahali k trestu, ale ich po niekoľkodňovom žalárovaní a vyšetrovaní
         prepustili (len prvých dvoch; tretí nevyšiel zo žalára nikdy).
   </p>
   <p>
    Tým sa vysvetľujú slová schytralého prešovského komandanta: „Hľa,“ hovorí, „že sme
         týchto prepustili, ich sloboda, životná a majetková bezpečnosť, môže byť svedectvom, že
         nejde o previnenia, ktoré cisárska milosť už smazala. Keby sa dávne úsilia trestaly, títo
         by prví
    <sup>
     [
     <a class="footnote" href="#ftn.id2581386" name="id2581386">
      48
     </a>
     ]
    </sup>
    mali byť podrobení trestu, lebo v prvom rade oni boli dušou prvého povstania
         radou, peniazmi a cestami po cudzine. Ale keď sa ich nevina dokázala, boli alebo domov
         pustení, alebo vo väzení podržaní.“
   </p>
   <p>
    Ale ani títo, nakoľko sa ich týka stará vina, nevyviazli z hrdla osudu celkom, a
         rozumnejší ľudia sú toho názoru, že im trest nebol odpustený, naopak, len na lepšie časy
         odložený. A kto bude bez strachu medzi usmierenými?
   </p>
   <p>
    Na najnovšom sneme prešporskom, kde všetky stavy o to usilovaly, aby sa prešovská jatka
         čiže perzekúcia zrušila, dostalo sa im po mnohom naliehaní ako odpoveď: Zrušiť nie, dá sa
         len vyzdvyhnúť.
   </p>
   <p>
    Táto odpoveď nahnala strachu a hrôzy všetkým mužom akého-takého mena, tak že len ten deň
         rátali za svoj, čo už prešiel a nielen mysleli, ale presvedčení boli, že nadíde ten, ktorý
         zasiahne i tých, čo vošli v milosť svojho cisára. Bohovia však nech dajú, aby Uhri naveky
         zabudli na strach a nebezpečenstvá, na prijaté dobro však aby pamätali vždycky.
   </p>
   <p>
    <span class="bold">
     <strong>
      XVIII.
     </strong>
    </span>
    Zbýva, aby sme shrnuli kde-tu už spomenuté
         príčiny smrti týchto mužov.
   </p>
   <p>
    Uhorsko v každom veku malo hodne mužov, čiastočne šľachticov, čiastočne občanov, ktorí
         vrelou láskou milovali prastarú, mnohým prácnym úsilím, ba i krvou predkov vydobytú
         svobodu, ktorú si ani jeden národovec necenil menej od života a ju na shromaždeniach
         šľachticov, ktoré Uhri i stolicami a či komitátmi menujú, hájili proti jej nepriateľom
         zákonmi, článkami, prijatými zvykmi, hnevom, krikom, výrečnosťou, vyhrážkami, a ako len
         mohli, a ani na piaď neustúpili tam, kde by mohla utrpieť škodu.
   </p>
   <p>
    Táto chvála za udatnú obranu svobody, i podľa mienky najmúdrejších pápežencov, platí ako
         predtým, tak i dnes, keď je ich nádej a moc už hodne stenčená. Mikuláš Draskowitz, svob.
         barón Horvatska, ktorý v Prešporku za posledného snemovania náhle umrel, zaiste neraz
         povedal pred význačnejšími mužmi v súkromných rozhovoroch: „Keď prestanú biť srdcia
         evanjelikov, prestanú s nimi i naše všetky svobody. Po ich zgniavení môžeme žiť už len ako
         otroci.“
   </p>
   <p>
    A hlavne na prešporskom sneme iný veľmi múdry katolík, ktorý dobre videl, čo sa hore a
         dolu robí, s bolesťou povedal istému šľachticovi v sieni: „Keby sme vlastnými prstami mohli
         vyhrabať evanjelikov z ich hrobov na zachránenie svobody a vzkriesiť ich premocným hlasom
         zo smrti k životu, z temnosti na svetlo: nikto by nebol taký zmäkčelý a rozmaznaný, že by
         ihneď nebežal k ich hrobom, čo by hneď kde boly, ich nevykopal, neobživil ich mŕtvych
         vlastným životom a dušou. Akú moc sme v nich mali, pozorujeme len teraz, no hodne neskoro,
         keď sme zo svobody upadli v nevoľníctvo, ktoré oplačeme my i synovia naši.“ Na čo mu tento:
         „Ale veď ste tajne a verejne, na krížnych cestách a hostinách, na stolici a v
         shromaždeniach, triezvi a opití ostrými slovami a netrpelivými i zlomyseľnými návrhmi vy na
         tom pracovali, o tom sa radili, ako kacírov (toto meno sa dáva evanjelikom všade) cele
         pokoriť, z kráľovstva vyhostiť a vykoreniť. Im ste pripisovali úpadok kráľovstva a iné
         neresti, a mysleli ste, že Uhorsko nemôže byť šťastné, kým oni žijú a dobre sa majú. Načo
         sa ponosovať, keď už asi máte, čo ste mať chceli?“ Nemôžem nespomenúť ani slov vznešeného a
         slovutného grófa Jána Eszterházyho, rábskeho podgenerála. Keď totiž na sneme cisársky
         minister spomenul pred veľmožmi komisiu, takzv. delegovaný súd, ktorý mal byť po sneme v
         Košiciach, a na to od strachu všetci mlčali a stáli ako skamenelí, on, poobzerajúc sa po
         všetkých, zvolal: „Kdeže ste, kde, vy luteráni, aby ste protestovali?“ Či div, že nechceli
         na svete trpieť týchto (evanjelických) mužov, ktorí hroznej nadvláde odpor kládli, ktorí si
         nechceli vziať jarmo na šiju sami, neprestávali brániť Uhorsko proti otroctvu, nemohli
         milovať, ba ani len vystáť jeho neprajníkov a zotročovateľov? Teda nie pre listy, posielané
         do Mukačeva a z neho prijímané, ani — ako sa spomína — pre nové pokusy vyvolať povstanie v
         Uhorsku, nie preto sa obrátila len nedávno udelená milosť na hnev, ale nad olovo ťažšia
         náboženská zášť; okolnosť, že sa o svobode bezpečne mohlo hovoriť a za ňu bojovať, čo ako
         brús ostrí železo, zostrila šľachetné duše k odhodlanosti na všetko; domnelé ich bohatstvo,
         ktoré je tŕňom v očiach vládychtivcov, zdar proti nepriateľovi, čestné hodnosti, zastávané
         kedysi u Thököliho, — to uvalilo meč a smrť na hlavy zahynutých. Až taká licomernosť útočí
         na ľudské city panovníkov! Proti nikomu nie sú totiž panovníci takí nesmieriteľní, ako
         proti tým, ktorí im v začatom diele prekážajú, ktorí sa podrobiteľom všemožným spôsobom na
         odpor staväjú; tu si nezkúsený ľud milostivosťou, rozhodných nepriateľov čestnými hodnosťmi
         nakloňujú, a získavajú si ich, hoci nie sú zločinci, nie tak preto, aby im odpustili, ale
         skôr aby vyčkali príhodnejší čas a príležitosť na zmárnenie podozrivých a usvedčených, a
         tak radšej len odkladajú s trestom, než smazujú vinu. Prv, než by som sa zmienil o
         príčinách smrti prešovských občanov, chcem spomenúť čo-to o počiatkoch a o minulých i
         prítomných osudoch mesta.
   </p>
   <p>
    So zakladaním a ohradením tohoto mesta začalo sa za Ľudovíta I., syna Karla IV., roku
         spasenia 1374, alebo podľa iných 1394,
    <sup>
     [
     <a class="footnote" href="#ftn.id2581562" name="id2581562">
      49
     </a>
     ]
    </sup>
    na tom istom mieste, kde stála dedina Langdorf, po maďarsky Hosszufalu zvaná;
         odtiaľ i jeho podlhovastá podoba. Meno sa mu dostalo z maďarského slova: eper, čo znamená
         jahodu, pretože málokde inde sa rodia jahody tak hojne po hájoch; menuje sa preto i Mestom
         jahôd. Obohnané je dvoma múrmi z pálených tehál; ponad ne asi na 15 lakťov vyčnievaly
         kedysi veže, ktoré boly pre vzdorovitosť občanov pred nemnohými rokmi zborené, srovnané až
         na jednu s hradbami a bránami, a tak urobené obrany neschopnými. Obklopovala ho i ohradná
         priekopa, ktorú s tej strany, čo hľadí k lesom a k Toryse, k rieke na vodu a ryby
         nebohatej, naplňovala voda pre potrebu mestskú. Záhrady malo znamenite opatrované, ktoré sa
         pred obliehaním vyrúbaly a ostaly z nich len samé pne. Predmestia sú veľmi rozľahlé a
         počtom domov máločo za mestom. Roviny okolo seba nemá širokej, ale tá je spestrená úrodnými
         pahorkami a poskytuje občanom hodne pôžitku a pohodlia. Neviem, ktoré mesto by malo väčšiu
         hojnosť plodín, stáda, drúbeže, divých zverov, chleba a iných životných prostriedkov, ktoré
         sa so všetkých strán prinášajú nielen na ukojenie nevyhnutnej potreby, ale i na požívanie.
         Zimné povetrie a letná pálčivosť sú mierne a zdravé; hrozno rodí sa v chotári skrovne a
         chatrné: jednako mesto oplýva vínom, prinášaným z blízkych krajov. V rokoch rozkvetu
         spravoval ho prvotriedny senát, pozostávajúci skoro zo samých Nemcov a evanjelikov. Cirkvi
         a škole nevyrovnala sa ani jedna v kráľovstve. Sotva iné mesto má tak navštevované týždenné
         trhy, na ktoré rozličné národy prinášaly najvyberanejší tovar. Genius miesta temer
         ojedinelý. Samé kamene, hradby, domy zdaly sa v ňom dýchať a radovať. Vynikajúc týmito a
         inými prednosťami, obrátilo na seba pozornosť štátu a cudzincov, a pre svoju úhľadnosť, pre
         bohatstvo a pre hľadané mravy menovalo sa Malou Viedňou.
   </p>
   <p>
    Keď po osvobodení Viedne všetko ustupovalo Nemcom, ktorí sa po vypudení vrátili, toto
         mesto opovážilo sa odporovať moci a odoprieť poslušnosť. Preto trpelo dvojnásobné
         obleženie, totiž r. 1684 a 1685 [za vodcovstva cisárskeho generála Schultza. Tak udatne
         bojovalo toto mesto za vieru, za život a za statky, že nemecké vojsko nejednu zjavnú
         porážku utrpelo proti občanom]. Prvé pred samou zimou svojimi dažďami, mrazom a snehom
         prialo udatnosti a sile obliehaných: generál musel ustúpiť s veľkou ztratou. Ktorých
         ušetrila delostreľba a meč pri častých výpadoch, zahynuli tuhou zimou. Mrazom a hladom
         skrehnutí mužovia a dobytok pokrývali polia a cesty všade, a ktorí ostali živí, tým šlo
         viac o útek, ako o víťazstvo. Druhé obliehanie bolo oveľa nebezpečnejšie. Lebo vojsko
         prišlo s väčším hnevom, na dobývanie mesta s väčšou vojenskou vyzbrojenosťou, a už tým
         samým ponúkalo k väčšej udatnosti i obyvateľov. Pretože sa nedalo očakávať, že náboženstvo,
         majetok a život budú šetrené, ak sa mesto vzdá, dal senát rozostaviť po múroch a po
         vežiach, ktorých počet zvýšil sa i drevenými nadstavbami, delá a iné na obranu mesta
         vymyslené veci; rozdal zbrane medzi mladšími občanmi a remeselníkmi, ktorých bolo v meste
         nadostač, sebe však vyhradil právo obrancov povzbudzovať, k nim prehovoriť a bojovnú náladu
         riadiť. Válečnými prípravami sa ozýva všetko; senát, posádka, občania sú jednej mysli a
         jedného ducha. Takou tuhou spoluprácou senátu a občanov vykonalo sa všetko na zlomenie moci
         dobyvateľov. Touto jednomyseľnosťou a námahou sa stalo, že dobývací tábor utrpel každý deň
         veľmi veľké ztraty. Koľko ráz len podnikli útok na múry a po postavených rebríkoch chceli
         vyliezť na ne, čo sa robilo dosť často a naraz i na viacerých miestach, boli odvrátení s
         veľkou ztratou a bez výsledku. Keď sa poštvaní vojaci tam chceli vydriapať na mestský múr,
         kde on k dolnej bráne beží, keď z mesta vychádzaš, na ruku ľavú, zabily ich delá, nabité
         železnými úlomkami, kamením a inými vražedlnými vecmi, a na vtrhnuvších dobyvateľov
         vystrelené do tristo; ostatných, čo hore liezli, pripravily o ruky, zranily na tele a
         urobily vojenskej služby neschopnými. Keď pri takom tuhom boji na oboch stranách nijaká
         vojenská posila neprichádzala na pomoc obliehaným a posádka tiež viac chuti mala odhodiť
         zbrane, ako umrieť, zmocňovala sa duší pomaly zúfalosť a na zmar privádzala prácu občanov a
         senátu. Tak došlo k rozhodnutiu, že sa vzdajú. Thököli im síce sľuboval tureckú pomoc v
         liste, poslanom skrze Andreja Székela, len aby neochabovali a si udatne viedli, a i poslal
         po ňu do Jágra Göczyho, človeka zradného a o vlasť nedbajúceho, ktorý však tak ďaleko bol
         od toho, aby ako dobrý vlastenec vykonal, čím ho poverili, že posilu, ktorá už prichádzala,
         radšej vrátil a nestydate luhal pred bašom, že udatným Prešovčanom nehrozí nijaké
         nebezpečenstvo so strany Nemcov, lebo sa práve vzdávajú obliehania. Sám Thököli sa zjavil s
         500 a či 600 jazdcami na úpätí súsedných hôr, ďalekohľadom skúmajúc polohu tábora a
         pozorujúc, od ktorej strany by sa mal napadnúť; ale keď sa nádej na blízku pomoc dokazovala
         byť márnou a zbadal osídlo, ktoré sa mu chystá, odtiahol, kde bolo bezpečnejšie.
         Prešovčania boli takto pozbavení svojej nádeje, a keď pretiahli obliehanie od 17. júla do
         11. septembra a videli, že rozbité múry padly, dolná brána len práve že stojí, uzavierajú
         mier a dávajú sa nepriateľovi do rúk. Aby sa však pamiatka tohoto obliehania zachovala pre
         potomkov, zvečnili ju maľovanou, na mestskom dome vyvesenou tabuľou a týmto zle složeným epigramatom:
    <sup>
     [
     <a class="footnote" href="#ftn.id2581721" name="id2581721">
      50
     </a>
     ]
    </sup>
    „Perdita atd.“ A keby Prešovčania boli ťahali túto obranu ešte tri hodiny, boli
         by rútili svoj život, dietky, ženy, vinných a nevinných obojeho pohlavia do spoločnej
         zkazy, lebo sa würtemberský vojvoda, Juraj Fridrich, pri hornej bráne dal s posádkou do
         reči (vec sa už tak mala), podviedol ju sľubovaním beztrestnosti k zrade a sto zlatými
         podplatil; títo na jeho žiadosť otvorili bránu. Vojsko sa po celých oddieloch bez prekážky
         valilo do mesta, a keby o zachránení mesta rokujúci rukojemníci neboli zatlačili nazpät
         víťazné nemecké vojsko, valiace sa do mesta podľa povolenia a vojenského zvyku, nebol by
         ušiel smrti ani najnevinnejší. Keď po dobytí Prešova u Košíc bojoval, padol tento vojvoda,
         trafený na hlave a na pleci osemfuntovou guľou, ktorú vystrelil naň občan; zaviezli ho,
         vonnými vecmi obloženého, domov. Ale o týchto veciach inokedy.
   </p>
   <p>
    Pre túto srdnatú a zdĺhavú, od r. 70. Nemcov viac ráz hamujúcu a znepokojujúcu obranu
         tohoto mesta, a veru nie pre sem-tam písané a posielané listy, ztratili hlavy i pri danom a
         prijatom slove: Fleischhacker, Zimmermann, Medwecki, Weber, Schönleb, Baranyay a Feldmayer
         ako vodcovia; pre ňu padly majetky ostatných, ktorí podnes žijú, lakomosti v obeť, a bol
         vystavený ich život stálemu znepokojovaniu. A čo by sa mesto bolo i podrobilo rozkazom a
         hneď otvorilo brány pred Schultzom, keď prišiel po prvý a po druhý raz, títo ľudia, ktorí
         boli pokladaní za pôvodcov a buričov predošlého odporu, neboli by bez trestu odniesli svoju
         predošlú neobmedzenú svobodu, pre ktorú tajný súd vo Viedni pred touto katastrofou šiestich
         odsúdil na hroznú smrť. Ak zprávam možno veriť, umrelo v poslednom obliehaní zo 14.000 do 5
         — 6000 udatných vojakov, z ktorých nemálo predných ľudí tam prikryli zemou, kde umreli; iba
         ak koho kradmo odniesli zpod hradieb a z priekopy, mŕtveho zaviezli domov, alebo zahrabali
         zemou na poli vedľa ciest (na zákrute rieky), idúcich k soľným baniam a inde. Ktorí pri
         dolnej bráne padli, odpočívajú po svojich vojenských trampotách tenkou vrstvou prikrytí na
         jednom priestore. Z občanov sotva zahynulo a sa ztratilo v obidvoch obliehaniach 20 — 30;
         boli pochovaní slušne. Ó, blahoslavená smrť ľudí, ktorí v boji za vlasť a vo vlasti padnú!
         Oni, ktorí vykonali i poslednú povinnosť oproti vlasti, si jediní zasluhujú, aby boli
         predmetom túžob, spomienok a rozhovorov u potomkov.
   </p>
   <p>
    <span class="bold">
     <strong>
      XIX.
     </strong>
    </span>
    Ale čo povieme? Či jeho veličenstvo, svätý cisár,
         náš pán, nad ktorého niet milostivejšieho, mal on potechu z tejto neľudskej jatky, z tohoto
         spôsobu a poriadku súdneho? Odstup to! Lebo keď manželka Gabriela Keczera a Žigmunda
         Zimmermanna v svojej najkrajnejšej núdzi, pretože majetky ich zavraždených manželov
         pripadly eráru, išly na najbližší snem do Prešporku a všade rozhlasovaly, že ich manželia
         boli nevinní, pripustené boly zásluhou Štefana Szirmaya i pred tvár Leopolda a tu padnúc k
         nohám najláskavejšieho panovníka, v mnohých slzách osvedčovaly, že sa nenašly ani stopy po
         zločinoch, ktoré sa na ich manželoch vyhľadávaly, že boli teda nezaslúžene zmárnení
         ukrutnou smrťou, a ony že sú tiež nevinné zbavene všetkých životných prostriedkov… Čo tento
         cisár? Tri razy ich vyzval, aby povstaly, a keď sa ony zdráhaly, kázal ich postaviť a v
         prítomnosti všetkých prisľúbil im v ich núdzi a osiralosti dobroprajnosť, čo hneď potvrdil
         i skutkom. Lebo dal im dvesto strieborných a Spišskej komore naložil, aby im zmiernila
         nedostatok inými 400. [A keďže usmrtených už nemožno vrátiť tomuto životu, uzavrelo sa, že
         sa vina zavraždených dôkladne má vyšetriť na budúcej komisii v Košiciach, kde ak sa dokáže
         ich nevinnosť, keď sa im už život dať nemôže, nech sa vrátia ich manželkám a dietkam aspoň
         životné podmienky a dobré meno, ktoré je vzácnejšie i od života.] Všetko, čo budí nádej, čo
         zachraňuje a zachováva pokoj, bolo by sa im od tohoto najsvätejšieho panovníka na ich
         pokorné prosby dostalo, keby mnohí, duchom jezuitov presiaknutí radcovia (čo bráni
         katolíkovi povedať pravdu?) alebo i sami jezuiti, ktorých vo dvore v každom kúte najdeš a
         ktorí neuhasiteľnou nenávisťou horeli proti evanjelikom, neboli všetko prekazili a keby
         božského Leopolda o všetkom tak prevrátene nepoúčali; keby mu nenarádzali sľubovať štedre a
         láskave hory-doly a nevyhradili pri tom sebe a seberovným najväčšie právo robiť práve toho
         opak, a tak nezneužívali toho v neprospech kráľovstva uhorského. Mnohé blahodarné zvykové
         právo povstalo, mnohé články a diplomy sa vyniesly v prospech krajiny a stavov pod Matejom,
         pod Ferdinandmi a pod Leopoldom, ako vydané knihy nasvedčujú. Ale čo z nich všetkých, keď
         sa nesmú nimi riadiť tí, ktorým k vôli ich vyniesli; keď sa ich rušitelia nevolajú pred
         súd, v zákone a v zvykovom práve určený; keď ich všelijako podvracajú a maria radšej, než
         hája a prízvukujú), a to najviacej články, napísané na ochranu evanjelického a helvetského
         náboženstva, na čom sa zakladá pokoj kráľovstva a stavov? Že sa však tieto články maria,
         ukážem na činoch, ktoré sú práve ich opakom.
   </p>
   <p>
    Na mnohé prosby evanjelikov napísali na šopronskom sneme článok, podľa ktorého
         evanjelici v každej stolici môžu mať pre svoju potrebu a pre svobodné služby Božie dva, i
         menom označené chrámy; mysleli si títo dobrí ľudia, že bude to už pevné a platné. Ale
         prestúpili tento článok, keď — aby som iného ani nespomenul — násilne odňali v Liptovskej
         stolici v týchto článkoch označený hybiansky a paludzký chrám, tak že evanjelici nemali v
         stolici už ani jedného pre svoje svobodné služby. Kto ho však prestúpil? Veliteľ hradu
         Likavského, rodom Gal, náboženstvom katolík, menom Rekvin, so svojimi vojakmi a so
         šľachticom tej istej stolice, Jánom Dwornikowitzom, srdnatým odporcom bezbranných,
         biednych, chudobných evanjelických kňazov, učiteľov, stavieb a chrámov. Ako vášnive, aký
         rád im škodil, vysvitá z toho, že nielen že dal vypalicovať istého kazateľa, ale povedal i
         slová, na šľachtica naozaj slušné: „Keď nebude ukrutných katov na vykynoženie evanjelických
         kňazov, ja sám prevezmem ich ohavné remeslo!“ Ale čo? Stihol azda týchto rušiteľov trest,
         predpísaný pre rušiteľov zákona roku 1681 na sneme šopronskom? Nie, ba ani ich len
         nepokarhali. (Ale o tom nech píšu iní.)
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2506024" name="ftn.id2506024">
        20
       </a>
       ]
      </sup>
      O ich osude viď Curtia, str. 581 (marg.).
     </p>
    </div>
    <div class="footnote">
     <p>
      <sup>
       [
       <a class="para" href="#id2505084" name="ftn.id2505084">
        21
       </a>
       ]
      </sup>
      K.: 7. nov. sa začalo obliehaním Prešova, 14. sa tuho útočilo naň, 29. a 30.
               obliehanie prestalo.
     </p>
    </div>
    <div class="footnote">
     <p>
      <sup>
       [
       <a class="para" href="#id2505165" name="ftn.id2505165">
        22
       </a>
       ]
      </sup>
      K.: Sú, ktorí tvrdia, že Feldmajera utýrali v tmavej noci Karaffom najatí
               vrahovia, aby sa myslelo, že sa sám zavraždil.
     </p>
    </div>
    <div class="footnote">
     <p>
      <sup>
       [
       <a class="para" href="#id2505216" name="ftn.id2505216">
        23
       </a>
       ]
      </sup>
      K. H.: Pomoerium je priestor pred hradbami, ako naznačuje etymologia sama. Toľko
               totiž docielil tým, že sa zriekol helvetskej povery a prijal vieru katolícku.
     </p>
    </div>
    <div class="footnote">
     <p>
      <sup>
       [
       <a class="para" href="#id2505367" name="ftn.id2505367">
        24
       </a>
       ]
      </sup>
      F.:Potomci tohoto nešťastného Juraja Bezegha podnes žijú vo Zvolenskej stolici, o
               Jánovi Rothovi de Királyfalva, o ktorom sa tu robí zmienka, viď viac v F. 27.
               §.
     </p>
    </div>
    <div class="footnote">
     <p>
      <sup>
       [
       <a class="para" href="#id2505390" name="ftn.id2505390">
        25
       </a>
       ]
      </sup>
      K.: Po synovi Jánovi starý otec Jura Radvanského, radcu jeho veličenstva,
               umrevšieho asi r. 1761.
     </p>
    </div>
    <div class="footnote">
     <p>
      <sup>
       [
       <a class="para" href="#id2505529" name="ftn.id2505529">
        26
       </a>
       ]
      </sup>
      H. K.: Veď, ako bolo spomenuté, už prv bol umrel v žalári; hlavu mu odťali teda
               len po smrti.
     </p>
    </div>
    <div class="footnote">
     <p>
      <sup>
       [
       <a class="para" href="#id2505550" name="ftn.id2505550">
        27
       </a>
       ]
      </sup>
      K. H. F.: Hovorí sa, že ho potajomky pochovali v Svini. H.: Všimni si kresťanskú
               lásku Nemcov.
     </p>
    </div>
    <div class="footnote">
     <p>
      <sup>
       [
       <a class="para" href="#id2505568" name="ftn.id2505568">
        28
       </a>
       ]
      </sup>
      T. j. 1665
     </p>
    </div>
    <div class="footnote">
     <p>
      <sup>
       [
       <a class="para" href="#id2505575" name="ftn.id2505575">
        29
       </a>
       ]
      </sup>
      Široká o jeden menej (marg.).
     </p>
    </div>
    <div class="footnote">
     <p>
      <sup>
       [
       <a class="para" href="#id2505585" name="ftn.id2505585">
        30
       </a>
       ]
      </sup>
      Staroitalský boh premien.
     </p>
    </div>
    <div class="footnote">
     <p>
      <sup>
       [
       <a class="para" href="#id2579629" name="ftn.id2579629">
        31
       </a>
       ]
      </sup>
      K. H.: Eršők Tabory, alebo radšej Eršeb Tabori, inak Alžbeta Ujhelyi zvanú.
     </p>
    </div>
    <div class="footnote">
     <p>
      <sup>
       [
       <a class="para" href="#id2579758" name="ftn.id2579758">
        32
       </a>
       ]
      </sup>
      K. F. S.: Keď kedysi vyrastú a rozpomenú sa na los rodičov, iste kliatbami a
               zlorečením si budú spomínať na Webera.
     </p>
    </div>
    <div class="footnote">
     <p>
      <sup>
       [
       <a class="para" href="#id2579835" name="ftn.id2579835">
        33
       </a>
       ]
      </sup>
      S.: Na toto sa vzťahuje poznámka p. Székelya: pred trýzňami tohoto mučenia už dlhý
               čas trpel na pakostnicu, po mučení však bol zdravý. Ruky a nohy boly mu také zdravé,
               že neraz sa zúčastnil aj na poľovačke; čo vieme od jeho syna Adama.
     </p>
    </div>
    <div class="footnote">
     <p>
      <sup>
       [
       <a class="para" href="#id2579954" name="ftn.id2579954">
        34
       </a>
       ]
      </sup>
      Dali ho do pút, odsúdeného na popravenie (marg.).
     </p>
    </div>
    <div class="footnote">
     <p>
      <sup>
       [
       <a class="para" href="#id2580031" name="ftn.id2580031">
        35
       </a>
       ]
      </sup>
      K. S. D. F. H.: Čo je taliansky spôsob mučenia.
     </p>
    </div>
    <div class="footnote">
     <p>
      <sup>
       [
       <a class="para" href="#id2580125" name="ftn.id2580125">
        36
       </a>
       ]
      </sup>
      K.: To sa síce trochu preháňa a má sa rozumieť o tých údoch, o ktoré mu bola
               prischnutá košeľa.
     </p>
    </div>
    <div class="footnote">
     <p>
      <sup>
       [
       <a class="para" href="#id2580210" name="ftn.id2580210">
        37
       </a>
       ]
      </sup>
      Boly mu odpustené (marg.).
     </p>
    </div>
    <div class="footnote">
     <p>
      <sup>
       [
       <a class="para" href="#id2580314" name="ftn.id2580314">
        38
       </a>
       ]
      </sup>
      H. K.: A napokon nespravedlive vynesený rozsudok.
     </p>
    </div>
    <div class="footnote">
     <p>
      <sup>
       [
       <a class="para" href="#id2580379" name="ftn.id2580379">
        39
       </a>
       ]
      </sup>
      H.: ktorý sa začal r. 1587; dňa 25. jan. 1688 bol skončený.
     </p>
    </div>
    <div class="footnote">
     <p>
      <sup>
       [
       <a class="para" href="#id2580394" name="ftn.id2580394">
        40
       </a>
       ]
      </sup>
      H. K.: Klára Keczerová z Lipovca, vdova po Mikulášovi Merse zo Svinie (H.:
               Mikulášovi Szemere zo Svinie), príbuzná viacerých zahynutých, dala kosti sňať so
               šibenice, na voze odviezť a nočného času vo veži svinianskeho chrámu pochovať. Viď
               viac v dodatkoch.
     </p>
    </div>
    <div class="footnote">
     <p>
      <sup>
       [
       <a class="para" href="#id2580791" name="ftn.id2580791">
        41
       </a>
       ]
      </sup>
      S: Poznámka p. Székelya (aj v H. K.): Nesrovnávaly sa tieto s tým obrazom, ktorý
               vidno i dnes ešte na prešovskom mestskom dome zvonku na stene. Je to obraz bohyne
               spravedlivosti, so zaviazanými očami, no s prísnou tvárou, príliš ženský, má v
               pravici váhu a meč s nápisom: „Ja som tá spravedlivosť vecí, ktorá ich v rovnováhe
               držím…“ Ostatné som nemohol prečítať, lebo to zničil čas a či vápno murárov.
     </p>
    </div>
    <div class="footnote">
     <p>
      <sup>
       [
       <a class="para" href="#id2580880" name="ftn.id2580880">
        42
       </a>
       ]
      </sup>
      K. H.: Už nebolo dobrovoľné, lebo sa mu vyhrážali mukami a nedali mu povedať
               pravdu tak, ako cítil.
     </p>
    </div>
    <div class="footnote">
     <p>
      <sup>
       [
       <a class="para" href="#id2580921" name="ftn.id2580921">
        43
       </a>
       ]
      </sup>
      S.: Markgrófa vyhlásili za nevinného.
     </p>
    </div>
    <div class="footnote">
     <p>
      <sup>
       [
       <a class="para" href="#id2581041" name="ftn.id2581041">
        44
       </a>
       ]
      </sup>
      K. H. S.: Ján VIII, 11.
     </p>
    </div>
    <div class="footnote">
     <p>
      <sup>
       [
       <a class="para" href="#id2581079" name="ftn.id2581079">
        45
       </a>
       ]
      </sup>
      Prehlásenie.
     </p>
    </div>
    <div class="footnote">
     <p>
      <sup>
       [
       <a class="para" href="#id2581091" name="ftn.id2581091">
        46
       </a>
       ]
      </sup>
      H. (čl. XXXI, § 2.): Keby sme my alebo niekto z našich nástupcov hocikedy proti
               tomuto svojmu ustanoveniu robili, môžu sa na základe tohoto zákona bez znamenia
               nevernosti tak biskupi, ako ostatní poddaní a šľachtici kráľovstva, spolu a po
               jednom, prítomní a budúci, i potomci postaviť sa nám a našim nástupcom oproti a nám
               protirečiť.
     </p>
    </div>
    <div class="footnote">
     <p>
      <sup>
       [
       <a class="para" href="#id2581131" name="ftn.id2581131">
        47
       </a>
       ]
      </sup>
      K. H.: Keďže autor sľubuje, že ju uvedie, ale nedostojí svojmu slovu (i v S.), viď
               ju v Sbierke Uhorského Práva r. 1687, čl. 1. a doložku Andreja II.
     </p>
    </div>
    <div class="footnote">
     <p>
      <sup>
       [
       <a class="para" href="#id2581386" name="ftn.id2581386">
        48
       </a>
       ]
      </sup>
      H. K.: Götzy si iste vydobyl nejaké zásluhy u Nemcov tým, že sa pri obliehaní
               Prešovčanov dokázal byť vlasti neverným.
     </p>
    </div>
    <div class="footnote">
     <p>
      <sup>
       [
       <a class="para" href="#id2581562" name="ftn.id2581562">
        49
       </a>
       ]
      </sup>
      Jeho horná brána postavila sa roku 92. toho istého storočia; dolná spolu aj s
               múrami r. 99. (marg.).
     </p>
    </div>
    <div class="footnote">
     <p>
      <sup>
       [
       <a class="para" href="#id2581721" name="ftn.id2581721">
        50
       </a>
       ]
      </sup>
      (Zvečnili ju so súhlasom senátu epigramatom od Agisa t. j. zlých veršov
               skladateľa. Aby si sa mohol, čitateľu, tešiť sladkosťou veršov, uvádzam ich: Perdita
               dum tensit atď. Viď inde).
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2581916">
       </a>
       Mená zahynulých
      </h2>
     </div>
    </div>
   </div>
   <p>
   </p>
   <p>
   </p>
   <p>
    Žigmund Zimmermann
   </p>
   <p>
    Gašpar Rauscher
   </p>
   <p>
    Andrej Keczer
   </p>
   <p>
    Gabriel Keczer
   </p>
   <p>
    František Baranyay
   </p>
   <p>
    Martin Sárossy
   </p>
   <p>
    Jur Schőnleb
   </p>
   <p>
    Jur Fleischhacker
   </p>
   <p>
    Samuel Medwecki
   </p>
   <p>
    Andrej Székel s dvoma sluhmi
   </p>
   <p>
    Ján Bertok
   </p>
   <p>
    Gabriel Pallasti
   </p>
   <p>
    Jur Radwanski
   </p>
   <p>
    N. Faszikas z Rožňavy
   </p>
   <p>
    Šimon Feldmayer
   </p>
   <p>
    Dávid Feja
   </p>
   <p>
    Fridrich Weber
   </p>
   <p>
    Daniel Weber
   </p>
   <p>
    Jur Bezegh
   </p>
   <p>
    Jednoduchý sedliak
   </p>
   <p>
    N. Starinski, predseda senátu
   </p>
   <p>
   </p>
   <p>
    Koniec.
   </p>
   <p>
   </p>
  </div>
  <div>
   <div class="titlepage">
    <div>
     <div>
      <h2 class="title">
       <a name="id2582013">
       </a>
       Dodatky
      </h2>
     </div>
    </div>
   </div>
   <p>
   </p>
   <p>
   </p>
   <p>
    <span class="bold">
     <strong>
      1. Pôvodca tohoto spisu
     </strong>
    </span>
    <sup>
     [
     <a class="footnote" href="#ftn.id2582031" name="id2582031">
      51
     </a>
     ]
    </sup>
    je očitý svedok udalostí, Ján Rezík, profesor teologie na prešovskom kolegiu
         evanj. stavov, predtým za dvadsať rokov profesor výrečnosti v Toruni, v Poľskom Prusku.
         Pochádza z Topoľčian,
    <sup>
     [
     <a class="footnote" href="#ftn.id2582045" name="id2582045">
      52
     </a>
     ]
    </sup>
    umrel morom, zúriacim v desiatom roku storočia, v ktorom žijeme, totiž r. 1710.
         Jeho knihy kúpil si po jeho smrti Matthaeides, profesor prešovského kolegia evanj. stavov
         uhorského kráľovstva. Dcéru tohoto, Esteru Matthaeidesovú, vzal si za manželku slovutný p.
         Samuel Székely z Dobova, stotník kedysi legie Szirmayovskej, literárne vzdelaný vojak.
         Ľahko je pochopiť z toho, ako prešiel pôvodný rukopis do jeho majetku. Po smrti totiž
         Rezíkovej kúpnym právom stal sa jeho majiteľom spolu s ostatnými knihami prof. Matthaeides
         ; a nástupcom tohoto vo vlastníctve kníh sňatkom je Székely.
   </p>
   <p>
    Poznámka: Rezíkove verše, ako i ostatné tvorby jeho vytríbeného ducha, budú iste
         pochodňou a svedčia o vkuse starých básnikov.
   </p>
   <p>
    V dielci samom vydáva sa pôvodca za cudzinca, najskôr za Nemca; viď § 1., 2. a 4.
         Pôvodina plná je škrtaní a nepochybných znamení prvého konceptu, tak že potrebuje veľmi
         pozorlivého čitateľa nevšednej trpezlivosti. Tak pôvodinu, z ktorej som prítomný spis
         revidoval, ako i jej odpis, zhotovený pečlivosťou a trudnou prácou Gregora Fábryho,
         prešovského rektora, má p. Samuel Székely.
   </p>
   <p>
   </p>
   <p>
    <span class="bold">
     <strong>
      2. Dodatky
     </strong>
    </span>
    <sup>
     [
     <a class="footnote" href="#ftn.id2582108" name="id2582108">
      53
     </a>
     ]
    </sup>
    Samuela Székelya sú tieto:
   </p>
   <p>
    Tu uvedené doplnky sa veľmi hodia, ba sú dokonca potrebné nielen na objasnenie
         predošlého spisu, ale — ako to vysvitne, keď ich prečítame — i na potvrdenie pravdivosti
         dát, ktoré uvádza táto historia na dokázanie neviny odsúdencov. Pôvodca Rezík o nich mlčal,
         alebo preto, že o nich nevedel, veď všetko vedieť nemôže každý, alebo z príčin iných.
         Nasledujú rozličné dáta, sosbierané z diel viacerých, ktoré nepísal ten istý pôvodca Rezík,
         ale vzťahujú sa na tento predmet.
   </p>
   <p>
    <span class="emphasis">
     <em>
      I.
     </em>
    </span>
    Vo verejnej knižnici debrecínskej nachádzajú sa úradné spisy
         grófa Karaffu, sobrané p. Hatvanym pre verejnú potrebu kolegia. Sú tam i veci tlačené pod
         názvom: Bartha Boldisár Debreczen várossának krónikája. Tento pôvodca bol aktuárom alebo
         notárom mesta Debrecína.
    <sup>
     [
     <a class="footnote" href="#ftn.id2582147" name="id2582147">
      54
     </a>
     ]
    </sup>
   </p>
   <p>
    <span class="emphasis">
     <em>
      II.
     </em>
    </span>
    Odpis toho rozsudku, ktorý prečítali pred štyrmi, v prvej
         tragédii opísanými popravenými, je tento:
   </p>
   <p>
   </p>
   <p>
    <span class="bold">
     <strong>
      Rozsudky,
     </strong>
    </span>
   </p>
   <p>
    vynesené a vyhlásené slávnym delegovaným súdom na mestskom dome v Prešove dňa 3. marca
         r. 1687 proti štyrom prešovským previnilcom, Žigmundovi Zimmermannovi, Andrejovi Keczerovi,
         Gašparovi Rauscherovi a Františkovi Baranyayovi vo veci urážky veličenstva.
   </p>
   <p>
    Nakoľko všemohúcim a spravedlivým Bohom preslávené a požehnané zbrane jeho
         najsvätejšieho veličenstva, Leopolda, cisára Rimanov, kráľa Uhorska a Česka atď., nášho
         najmilostivejšieho pána, s inými krajmi Uhorska i okolie Prešova, áno i mesto samé
         prinútily k poddanosti podľa zákonov povinnej, a nakoľko sa po štedrom udelení najväčšej
         milosti a všeobecnej amnestie tieto kraje predpísanou prísahou zas zaviazaly nielen k
         oddanosti, akou sú k svojmu zákonitému kráľovi a pánovi povinní, ale i k plnej vernosti k
         nemu: zloba však niektorých a bezočivá zaslepenosť tak ďaleko zašla, že, nedbajúc na
         najvyššiu milosť, znova zrušili zákonitému kráľovi povinnú vernosť a svoju len nedávno
         složenú prísahu a držali s rebelistickou, nepriateľskou stranou Thökölyovskou a so
         vzbúrencami, sem-ta posielanými a prijímanými zprávami k predošlej rebelii štvali, do
         Mukačeva manželke Thökölyovej listy písali, žalovali na útisk, aký v skutočnosti ani
         neznášali a ponosovoli sa, že tu v Prešove sa zle s nimi zaobchodí. Nadto, keď im manželka
         Thökölyová radostné zprávy poslala o najnovších zdarilých príbehoch svojho manžela, oni
         netajili svoju veľkú radosť, naopak, prajúc mu i ďalej prospech a šťastie, sľubovali, že mu
         svoje ohradené mestá odovzdajú, tešili sa na čím skoršie a rýchlejšie vysvobodenie z
         cisárskej moci a vlády, na čo im manželka Thökölyho odpovedala, že sa s veľkým potešením
         dozvedá o nadšení, akým sa majú k nej a k jej manželovi v Prešove, a hoci tam teraz všeličo
         musia trpieť, Boh im o krátky čas pomôže, len nech prídu Turci a skrze jej manžela dobyjú,
         osvobodia územia obsadené. Keďže však už i zo získaných zpráv a z obvyklého pátrania
         vysvitlo a je známo, že medzi inými a pri iných v takej veci zapletení a zúčastnení sú i
         Žigmund Zimmermann, Gašpar Rauscher, Andrej Keczer a František Baranyay, že boli usvedčení
         nielen vlastným (totiž v nevýslovných mukách vydaným) svedectvom, ale i výpoveďami a
         svedectvami iných (totiž prostitútky, Alžbeta Tábory zvanej), že sa viac ráz zopakovanej
         prísahy a povinnej vernosti svojej nedržali, že sa proti jeho najsvätejšiemu veličenstvu,
         svojmu pánovi a kráľovi, veľmi prehrešili, dopustili sa hriechu urážky veličenstva,
         velezrady a nevernosti, prosili o tureckú a tatársku pomoc i ochranu, preto slávny
         delegovaný súd (Karaffa totiž) vynáša a vyhlasuje rozsudok: aby sa pre spáchanie týchto
         hriechov okrem ztraty všetkých movitých a nemovitých majetkov Žigmundovi Zimmermannovi,
         Gašparovi Rauscherovi, Andrejovi Keczerovi a Františkovi Baranyaymu — im za trest, iným na
         výstrahu — odsekla pravica a odťala hlava katom, aby ich telo bolo rozštvrtené, aby
         rozštvrtené čiastky telesné okolo Prešova na rozličných miestach vedľa cesty povešané a
         hlavy von z mesta vedľa šibeníc na koly pripevnené boly. To k vôli spravedlivosti.
    <sup>
     [
     <a class="footnote" href="#ftn.id2582266" name="id2582266">
      55
     </a>
     ]
    </sup>
   </p>
   <p>
   </p>
   <p>
    <span class="emphasis">
     <em>
      III.
     </em>
    </span>
    Odpisy z údajov, čo p. Székely zaznačil na začiatku a na konci
         pôvodiny Rezíkovho diela zo zpráv vtedy ešte žijúcich cudzincov svojho veku, ale najmä z
         úst dcéry Žigmunda Zimmermanna, ktorá tieto veci počula od svojej matky, Zuzany Keczerovej,
         manželky Zimmermannovej, i samému Székelyovi známej.
   </p>
   <p>
   </p>
   <p>
    <span class="emphasis">
     <em>
      Nech stojí tu, čo dôležitejšie.
     </em>
    </span>
    <sup>
     [
     <a class="footnote" href="#ftn.id2582334" name="id2582334">
      56
     </a>
     ]
    </sup>
   </p>
   <p>
   </p>
   <p>
    Keď Thökölyho
    <sup>
     [
     <a class="footnote" href="#ftn.id2582348" name="id2582348">
      57
     </a>
     ]
    </sup>
    hviezda začala zapadať, kňažna Elena Zrinyi, manželka predtým Fraňa Rákóczyho
         st., neskoršie Imricha Thökölyho, zdržovala sa na Mukačevskom hrade. Andrej Radič bol
         veliteľom, správcom a generálnym riaditeľom Daniel Absolon z Kežmarku. Tohoto si gróf
         Štefan Thököly ako sirotu vychoval a chcel mať z neho neskoršie pagea svojho syna Imricha.
         Ambrozius Keczer z Lipovca však, vidiac pekné vlohy mladíkove, poslal ho do Wittenbergu,
         odkiaľ keď sa vrátil, stal sa Thökölyho radcom a bol poslaný ku kráľovi Gallie, k
         Ľudovítovi, ako vyslanec.
   </p>
   <p>
    Závisť rada tučnie na cudzej škode, a neviem, či je lepší spôsob a cesta nahromadiť si
         majetky, ako obžalovať a dať odsúdiť z velezrady bohatých a stať sa potom účastníkom ich
         majetkov.
   </p>
   <p>
    Z takých ľudí bol Ladislav Szentiványi, po obsiahnutí grófskej hodnosti úhlavný
         nepriateľ rodiny Keczerovskej.
   </p>
   <p>
    Vedel, že Žigmund Zimmermann, ktorý si vzal za manželku dcéru Andreja Keczera, Zuzanu,
         je človek prebohatý a na svoje sväzky s preslávnou, vtedy kvitnúcou rodinou Keczerovcov i
         hrdý. Silou-mocou chcel ho dostať do osídla.
   </p>
   <p>
    Napísal tento Szentiványi falšovaný list, položil naň meno a pečať Eleny Zrinyi,
         adresuje ho na Zimmermanna a vyzýva ho, aby ju spolu s ostatnými priaznivcami Thökölyovými
         neprestal i naďalej podporovať, že príde skoro jej manžel, hynúcu vec Uhrov napraví a iste
         nenechá svojich prívržencov bez odmeny. Začne ho potom informovať o položení cisárskeko
         vojska.
   </p>
   <p>
    List sveril zvrhlej prostitútke, Alžbetou Tábory zvanej, ktorá Žigmunda Zimmermanna —
         ako obyčajne — nachádza pri víne s Jánom Weberom, apatekárom v Prešove, a s Jurom
         Fleischhakkerom, odovzdáva mu list, ktorý títo podnapití ľudia podľa jednej mysli roztrhajú
         a listonošku bez odpovedi prepúšťajú.
   </p>
   <p>
    Szentiványi však posiela v mene Thökölyovej list nový, v ktorom sa im vytýka, že prvý
         nechali bez odpovedi; na naliehavé prosby listonoškyne dávajú Thökölyovej odpoveď
         ľahostajnú; tento list si podržal Szentiványi.
   </p>
   <p>
    Alžbeta Tábory prišla s listom i po tretí raz, ale nedostala nič, iba odpoveď neurčitú a
         vlažnú, ktorú tiež dostal Szentiványi.
   </p>
   <p>
    Zlomyseľní cisárski ministri mysleli, že Ľudovít, knieža badenské, hl. cisársky generál,
         spolu s palatínom Pavlom Eszterházym podporuje Thökölyho, najmä keď si Pavel Eszterházy
         vlastnú sestru Thökölyovu vzal za manželku. Závistliví cisárski ministri chceli zlomiť krk
         obom, pretože badenský Ľudovít bol priateľom Eszterházyho. Szentiványi, keď už mal obidva
         listy Zimmermannove, šiel do Viedne a informoval z nich upodozrievavých ministrov, čo sa
         robí v krajoch horného Uhorska.
   </p>
   <p>
    Vtedy sa vysiela do Prešova gróf Anton Karaffa za delegovaného cisárskeho komisára,
         ktorý prišiel vo februári r. 1687; jednako dostal predsedníctvo v komisii generál Wallis,
    <sup>
     [
     <a class="footnote" href="#ftn.id2582477" name="id2582477">
      58
     </a>
     ]
    </sup>
    prečo ju nemeckí spisovatelia i komisiou Wallisovskou menujú. Keď však tento,
         nevedno, z akých príčin, odišiel, ujal sa hodnosti predsedu Anton Karaffa. O menách sudcov
         môžeme sa dozvedieť z tých zápiskov, ktoré slovutný vlastenec Štefan Sárossi vypísal z
         archívu Spišskej komory a v ktorých uvedené sú i údaje o sallariach sudcov a prísediacich,
         takže môžeme vidieť z nich, koľko stála aulu táto komisia.
   </p>
   <p>
   </p>
   <p>
   </p>
   <div class="table">
    <a name="id2582511">
    </a>
    <p class="title">
     <b>
      Tabuľka 1.
     </b>
    </p>
    <div class="table-contents">
     <table border="1" summary="">
      <colgroup>
       <col/>
       <col/>
      </colgroup>
      <tbody>
       <tr>
        <td>
         Generálovi Wallisovi
        </td>
        <td>
         rýn. zl. 600,—
        </td>
       </tr>
       <tr>
        <td>
         Michalovi Fischerovi
        </td>
        <td>
         rýn. zl. 640,—
        </td>
       </tr>
       <tr>
        <td>
         Grófovi Ladislavovi Szentiványimu
        </td>
        <td>
         rýn. zl. 1686,—
        </td>
       </tr>
       <tr>
        <td>
         Sudcovi Matejovi Burghardtovi a siedmim prísediacim
        </td>
        <td>
         rýn. zl. 720,—
        </td>
       </tr>
       <tr>
        <td>
         Gabrielovi Megyerymu
        </td>
        <td>
         rýn. zl. 800,—
        </td>
       </tr>
       <tr>
        <td>
         Za stravu uväznených
        </td>
        <td>
         rýn. zl. 600,—
        </td>
       </tr>
       <tr>
        <td>
         Katom
        </td>
        <td>
         rýn. zl. 268,—
        </td>
       </tr>
       <tr>
        <td>
         Na mučidlá
        </td>
        <td>
         rýn. zl. 600,—
        </td>
       </tr>
       <tr>
        <td>
         Otcom jezuitom titulom stravného
        </td>
        <td>
         rýn. zl. 200,—
        </td>
       </tr>
       <tr>
        <td>
         Alžbete Tábory, obžalobkyni
        </td>
        <td>
         rýn. zl. 280,—
        </td>
       </tr>
       <tr>
        <td>
         Manželke Mészárosa, v Košiciach popraveného, za stravné
        </td>
        <td>
         rýn. zl. 90,—
        </td>
       </tr>
       <tr>
        <td>
         Konventuálu jasovskému za uhodnoverňovania
        </td>
        <td>
         rýn. zl. 14,—
        </td>
       </tr>
       <tr>
        <td>
         Illyefalvimu za uhodnoverňovanie
        </td>
        <td>
         rýn. zl. 55,—
        </td>
       </tr>
       <tr>
        <td>
         Odhadcom a nálezcom
        </td>
        <td>
         rýn. zl. 60,—
        </td>
       </tr>
       <tr>
        <td>
         To spolu stálo
        </td>
        <td>
         rýn. zl. 6853,—
        </td>
       </tr>
      </tbody>
     </table>
    </div>
   </div>
   <p>
    <br class="table-break"/>
   </p>
   <p>
   </p>
   <p>
    Prísediaci boli: Juliani a Frideri, rodom Taliani, obaja prešovskí obyvatelia;
         Turchányi, Pelsőczy a Vilhelm Bracheim z Danzigu, chránenec Keczerovcov.
    <sup>
     [
     <a class="footnote" href="#ftn.id2582705" name="id2582705">
      59
     </a>
     ]
    </sup>
   </p>
   <p>
    Karaffa, prijdúc v treskúcej zime do Prešova, dal brány zavrieť; Zimmermann, Weber a
         Fleischhakker boli lapení a zavretí.
    <sup>
     [
     <a class="footnote" href="#ftn.id2582720" name="id2582720">
      60
     </a>
     ]
    </sup>
    Žartovný Michal Roth z Pondelka, neskorší podžupan stolice Šarišskej a rytier
         zlatého rúna, vydal sa za sluhu bardiovského apatekára, Jána, ktorý mal povolenie vrátiť sa
         do Bardejova, a sane ťahajúc za sebou, opustil mesto, v Poľsku sa skrývajúc až do udelenia
         amnestie snemom. V Zamojsci našiel útulok.
   </p>
   <p>
    Ján Klesch, vracajúc sa zo Spiša do Prešova, keď počul v Sabinove, aké veci sa dejú v
         Prešove, išiel za Michalom Rothom do Poľska, tomu istému losu sa vydávajúc.
   </p>
   <p>
    Okrem spomenutých troch prešovských občanov k počtu uväznených pribudli: Andrej Keczer z
         Lipovca, ktorého delegovaný súd v Prešporku r. 1671 vyhlásil za nevinného z velezrady, so
         synom Gabrielom a zaťom Martinom Sárossim, Mikuláš Szirmay, Andrej Székely z Nagyidy, okrem
         toho Mikuláš, syn Melchiora Keczera, všetci zo stolice Šarišskej okrem Andreja Székelya,
         ktorého priviedli z Abanovohradskej.
   </p>
   <p>
    Zo stolice Trenčianskej: gróf Gašpar Szunyogh z Budatína so svojím správcom majetkov,
         Jur Ottlik z Ozoroviec.
   </p>
   <p>
    Zo stolice Zvolenskej: Jur Radvanský z Radvane, Jur Bezegh a Ján Róth z Királyfalvy.
   </p>
   <p>
    Z Hontianskej: Gabriel Palásthy.
   </p>
   <p>
    Z Gemerskej: Andrej Jelenik.
   </p>
   <p>
    Z Turčianskej: Ján Raksányi, ktorý umrel neskoršie ako kapitán-veterán v legii Štefana
         Dessewffyho.
   </p>
   <p>
    Zo Zemplínskej: Ladislav Nagymihályi.
   </p>
   <p>
    Zo Spišskej: Samuel Medvecký.
   </p>
   <p>
    Ostatných mená sú známe z historie prešovskej jatky.
   </p>
   <p>
    Mikuláša Szirmaya s Jelenikom a s Baranyayom strážili v tom domčeku, ktorý je pristavený
         k hornej bráne prešovskej vstupujúcemu na pravú ruku. A keď niekoho z uväznených odsúdencov
         na lešenie viedli, aby ho popravili, s tejto strany odstránili zástup zpred lešenia, aby
         zavretí v spomenutom domčeku (slabší hlas až k domčeku bolo počuť od lešenia) mohli vidieť
         popravu svojich známych priateľov a týmto žalostným a hrozným pohľadom boli pohnutí k
         svedectvu, aké Karaffa chcel, vediac, že o krátky čas i sami budú kráčať v šľapajach
         tamtých.
   </p>
   <p>
    Gróf Stahremberg, obranca Turkom obliehanej Viedne, cítil sa byť urazeným preto, že
         hlavné veliteľstvo celého vojska cisárskeho bolo sverené badenskému vojvodcovi, a preto
         vykonal všetko, aby menovaného badenského vojvodcu, keď inak nie, tak mukami a trýznením
         vydriapanými svedectvami prešovských zajatcov usvedčil z podporovania snáh thökölyovských;
         a to pri súhlase palatína Pavla Eszterházyho a Štefana Szirmaya, ktorému Stahremberg bol
         najväčším patrónom, čo ináče vysvitá i z nasledujúcich. Toho totiž koňa, ktorého turecký
         cisár daroval Szirmayovi ako vyslancovi Thökölyho na porte a ktorého na 1000 zlatých
         cenili, ten istý Szirmay dal Stahrembergovi a tento cisárovi Leopoldovi. Tohoto koňa
         pokladali za najšťastnejšieho na svete, lebo na svojom chrbte nosil cisárov Východu a
         Západu.
   </p>
   <p>
    Štefana Szirmaya obžalovali, že z bardijovského žalára písal listy Thökölyovej. Karaffa
         povedal rok a deň písania listov. Dal si zavolať grófa Arianzagu, ktorý mal Szirmaya v
         Bardijove na stráži svereného, a vytýkal mu, prečo dal Szirmayovi papier, atrament a pero
         na písanie Karaffom spomenutých listov pre Thökölyovú. Obžalovaný popieral vec a odpovedal,
         že je falošne obviňovaný; tvrdil, že svoju česť obráni, čo i urobil, lebo vo Viedni v
         súboji zranil Karaffu.
   </p>
   <p>
    Pôvodca tohoto lešenia, gróf Ladislav Szentiványi, keď neskoršie — i sám neverný —
         prešiel k Rákóczymu, domáhal sa pomocou Mikuláša Bercsényiho senátorstva v kráľovstve. Na
         szécsényskom shromaždení však Ján Radvanský, syn Jurov, a Štefan Sárossi vyhlasujú ho, ako
         vlastizradcu a kata najlepších a najnevinnejších občanov, za nehodného takej veľkej
         hodnosti a dovolávajú sa pomsty pre vyliatu uhorskú krv. Tým preľaknutý Szentiványi nočného
         času utiekol do Viedne a tak ušiel potupnej smrti.
   </p>
   <p>
    Na diete Jozefovskej v Prešporsku r. 1709 v privátnom rozhovore neostýchal sa pomenovať
         primasa kráľovstva Saxen-Zeitza hlúpym somárom Božím. Keď si primas žiadal zadosťučinenie,
         bán Horvatska Ján Pálffy kázal ho shodiť s obloka do priekopy pod mestom, aby si zlomil krk
         a zahynul. Ale Szentiványi potajomky ufujazdil a viac ho nebolo vidieť na diete. Keď
         povstanie utíchlo, stal sa poradcom spišskej komory, neskoršie na krátky čas jej
         administrátorom. Jeho syn, Jozef Szentiványi, zanechajúc jedinú dcéru, umrel v štyridsiatom
         roku svojho veku. Kresťan nemá síce vynášať nerozvážne súdy; ak sa smie súdiť podľa
         výsledku, môžeme povedať, že sudcovia krvavej jatky všetci stali sa obeťou zlého osudu,
         alebo umreli zlou smrťou.
   </p>
   <p>
    O Karaffovi sa vie, že umrel r. 1693 v zúfalosti preto, že mu nedali vyslanectvo
         španielske, na ktoré už vopred veľké peniaze bol vynaložil.
   </p>
   <p>
    Gróf Ladislav Szentiványi, majiteľ chatrných majetkov (menovali ho i grófom Otrubovským,
         pretože zbožie dodával Rákóczymu), po meči v Jozefovi vymrel. Jeden zo synov správcu eráru,
         Pelsőczyho, bol sťatý, druhý pre zavraždenie svojej manželky ako podžupan ugočský stal sa
         vyhnancom a v Poľsku biedne zahynul. Videli sme, že synovia Gabriela Megyeryho, ako i
         Frideriho a Julianiho, bohatých talianskych kupcov, umreli hladom. Synovia Medveczkého
         umreli ako mladíci.
   </p>
   <p>
    O Jurovi Radvanskom neraz hovoril jeho syn, Ján. Vydával si dcéru za Jura Gerharda;
         prítomný bol i syn Ján, vtedy žiak prešovského kolegia evanjelických stavov; tam boli
         viacerí hostia, aby slávili sňatok v prítomnosti úradníkov z bansko-bystrickej komory, no
         tiež nie katolíkov, ktorých bolo vtedy veľmi málo. Obžalovali ho, že pod rúškom svadby
         svolal tajnú schôdzku; chytili a odvliekli ho do Prešova.
   </p>
   <p>
    Zvláštna vec, čo sa rozpráva ako pravda. Keď obnovoval chrám radvanský, naďapil na
         kryptu predkov, plnú lebiek a kostí. Vyberie všetky, poukladá k oltáru, s úmyslom, že ich
         dá zpät, keď krypta bude opravená. No zjavuje sa mu v snách akýsi úctyhodný starec s dlhou
         bradou, vyčítavší mu, že sa odvážil znepokovať pochované kosti, a predpovedajúci mu, že
         tento hriech dá sa usmieriť len násilnou smrťou. Radvanský sa prebudil a aby napravil
         chybu, vlastnou rukou posbieral kosti a položil ich na predošlé miesto. Násilnej smrti
         jednako nemohol ujsť.
   </p>
   <p>
    Prebohatý muž bol zavlečený do Prešova a, nakoľko ho fiškus nemohol usvedčiť z nijakej
         mu vyčítanej viny, odsúdili ho na mučenie, a pretože sa pálený od 1. hodiny popoludňajšej
         do 8. hod. večernej ničomu nepriznal, zaviedli ho domov, 11. dňa umrie muž nie vinný
         nijakou vinou. Nemá dosť tyran na tom, že zúril proti živým, nemá smilovania ani nad
         mŕtvym: dáva mŕtvolu vyniesť katom na lešenie, odtína mu hlavu, trup rozštvrťuje a údy na
         štyroch stranách mesta na potupné drevo vyvesuje. To je smrť významného muža.
   </p>
   <p>
    Syn Jurov, Ján Radvanský, prešovský žiak, idúc za zajatým otcom, stal sa spoluväzňom
         Ladislava Nagymihályiho, uväzneného na hlavnej stráži. Na druhý deň stavajú Jána pred súd;
         štyria kati mu ukazujú mučidlá, určené na mučenie uväznených. Vyzývajú ho, aby sa priznal k
         hriechom, ktorými sú obžalovaní jeho otec a ostatní. On tvrdí, že nič nevie o ničom; veď mu
         je ešte len 18 rokov, k tomu študuje. Miernejší trest mu vymerajú a vedú na miesto jeho
         väzby. Druhý deň na radnici konfrontujú Jána Radvanského s Palásthym, vtedy už ukrutne
         spáleným a temer pozbaveným už všetkých smyslov. Na otázku, či pozná prítomného, povedal
         Palásthy, že je mu neznámy, nakoľko sa mu oči zatmely a nevidí dobre, po reči však ho
         pozná. Na otázku, či je spoluvinníkom, odpovedal, že ani Ján, ani otec Jur nie je vinný
         nijako nijakým hriechom, ako nevinný je i sám. Keby včera, premožený neznesiteľným bôľom
         bol na nich niečo povedal, odprosuje ich, a teraz všetko odvoláva, a doložil, že ak by bol
         povedal akúsi nepravdu, nech to nepripisujú zlomyseľnosti, ale nevýslovným trýzňam mučenia.
         Keď potom ani osem ku konfrontácii predvolaných sluhov Radvanskovských nič nesvedčilo proti
         nemu, Jána Radvanského pustili na svobodu.
   </p>
   <p>
    Každý deň dvakrát nosil otcovi jedlo, vydávajúc sa za jeho sluhu, a zlatkou podplatiac
         strážneho, dlhší čas trávil u svojho polomŕtveho otca. I opýtal sa otca, či chce umrieť v
         zdedenej viere evanjelickej. On odpovedal, že za to jedno prosí Hospodina, aby mu nedal
         rozísť sa s vierou, ktorú za spasiteľnú poznal, a hoci ani bibliu alebo inú knižočku nesmel
         mať u seba ani on, ani iní, nešťastný otec viac výpovedí citoval z Písma sv. Nasledujúceho
         dňa zas dal zlatku strážnemu a tú istú smutnú a žalostnú službu preukazoval umierajúcemu
         otcovi.
   </p>
   <p>
    Nakoniec Ján Radvanský vymohol u Karaffu, aby už-už umierajúceho otca mohol navštíviť
         Ján Andricius, prešovský farár, ktorý spolu s jeho synom Jánom prítomný bol pri jeho
         konaní, umieraní a pri smrti.
   </p>
   <p>
    Klára Keczerová z Lipovca, vdova po Mikulášovi Merse zo Svinie, bola žena hrdinského
         ducha. V novembri navštívil ju Ján Radvanský, komu prezradila, že chce pochovať mŕtvoly
         popravených. Vedená láskou k bratom, Andrejovi a Gabrielovi Keczerovi a k ostatným, poslala
         svojich troch najvernejších sluhov, aby s nešťastných krížov sňali hlavy a údy omnoho
         nešťastnejších Maďarov a priniesli ich jej v noci na štvorspražnom voze; sama v tichosti
         dala za ten čas vykopať priestraný hrob pod vežou, alebo v atriu svinianskeho chrámu. (Ján
         Radvanský, pamätajúc sa dobre na hlavu svojho otca Jura, ju vlastnou rukou sobral, sobranú
         zakrútil do ručníka a vezmúc spolu s klincom, ktorým bola pribitá, v Radvani uložil v
         starootcovskej krypte, klinec však medzi cennými vecmi prechovával.) Privezené údy
         pochovali na spomenutom mieste; potom r. 1705 vdova po Jurovi Radvanskom, Johana Máriássy,
         300 zlatých darovala na renováciu chrámu svinianskeho, pretože okrem hlavy tu odpočívajú
         všetky údy jej manžela.
   </p>
   <p>
    Nakoľko všetky majetky Radvanského boly skonfiškované, Ján Radvanský sa veľmi veľa
         ustával, len aby mu vrátené boly, za celých desať rokov márne vynakladajúc na to najväčšie
         trovy. Prekážky mu totiž robila bansko-bystrická komora a mesto, už dávno túžiace po
         súsedných a úrodných majetkoch Radvanských. Náhodou vyslala župa Zvolenská práve Jána
         Radvanského do Viedne; on, chcejúc napomôcť prosbu svojej župy, obrátil sa i na grófa
         Stratemanna, predsedu komory, ktorý neskoršie stal sa ríšskym kancelárom. Ani nemysliac
         viac na Radvaň, šiel Radvanský k nemu odporúčať mu vec a prosbu svojej stolice. Stratemann
         mu povedal: „Darmo sa usiluješ, môj pane, získať zpät Radvaň, a márne si robíš vo Viedni
         také útraty, lebo Radvaň nikdy nedostaneš!“ Potom sa Radvanský opýtal, prečo má byť
         pozbavený všetkej nádeje. Stratemann mu odpovedal: „Lebo cisár tak potrebuje tieto majetky,
         že ich vôbec nemôže postrádať.“ Radvanský prisľúbil, že ak mu o tom dajú svedectvá, on
         prepustí všetky donacionálne listiny svojich predkov predsedovi. Keď sa dohodli, Stratemann
         mu sľúbil svedectvá vydať (Stratemann bol cisárom, lebo on dychtil po týchto majetkoch) v
         prítomnosti asi štyridsať alebo viac mužov, čo boli na audiencii. Radvanský stojí za slovo
         a na otázku Stratemannovu, načo sú mu také svedectvá, neprestrašene odpovedal: „Aby celý
         svet zvedel, že Radvanskovské majetky boly Nábothovou vinicou, pre ktoré môjho vonkoncom
         nevinného otca o život pripravili!“ Naľakaný preto Stratemann kázal mu navštíviť ho o 5.
         hodine popoludní. Ján, mysliac, že svojím prostým slovom urazil predsedu, odprosuje ho. Ale
         tento mu povedal, aby bol dobrej mysli, a nech rozdá medzi Stratemannom pomenovanými
         ministrami 1000 zlatých. Druhého dňa mal nový donacionálny list, a najmilostivejší Leopold
         ukázal, že môže postrádať radvanské majetky, keď už komorní ministri nedychtili po nich.
   </p>
   <p>
    Pri týchto veciach môžeme spomenúť i túto udalosť:
   </p>
   <p>
    Keď Helena Zrinyi za celé dva roky obhajovala Mukačevský hrad proti cisárskym a keď
         konečne na radu Daniela Absolona z Kežmarku hrad odovzdala a sama Elena Zrinyi bola
         odvedená do Viedne, privrženci Thökölyiho mohli sa svobodne vrátiť už či k svojmu domácemu
         krbu, či ísť za Thökölyim, alebo prijať službu cisárovu. Daniel Absolon rozhodol sa za
         cisársku službu. Stal sa komisárom, pre cisárske vojsko, obilie skupoval v Sedmohradsku,
         viacerých priviedol k vernosti, cisárovi povinnej.
   </p>
   <p>
    Tohoto Absolona dal si Karaffa zavolať do Viedne, aby ho cisár odmenil. Prišiel kardinál
         Kolonits (ktorý z luterána stal sa najväčším nepriateľom luteránov); vidiac nevšedné
         schopnosti Absolonove, vyzýva ho, aby sa stal jedným z jeho priateľov a radcov. Viac ráz sa
         pokúsil nahovoriť ho, aby, zahodiac luteranizmus, prijal náboženstvo rímsko-katolícke.
         Absolon mu vždy odpovedal, že to urobiť nemôže. Kardinál ho vyzýva, aby prijal u kaplána
         švédskeho vyslanca Večeru Pánovu podľa zvyku luteránskeho, a nech si pýta od neho lístok,
         čo volajú náboženský. Absolon odpovedal, že sa to nerobí u evanjelikov, ale myslí, že
         nebude mu odopretá kaplánom. Pripravený vyspovedal sa a na svedectvo pýta si lístok. Tento
         mu odpiera a čuduje sa nad novotou veci, jednako neodoprie ho tomuto človeku. Absolon
         ukázal ho kardinálovi. Potom kardinál ho úpenlive prosí, nech povie úprimne, či vtedy, keď
         on mal na starosti veci Thökölyho v Mukačeve, či poslala niekedy žena Thökölyho alebo on
         sám nejaký list Uhrom v Prešove, nakoľko i sám kardinál myslí, že títo ľudia boli obvinení
         a zahynuli ukrutnou smrťou nespravedlive. Na to mu Absolon odpovedal: „Nikto z privržencov
         Thökölyových nebol vernejší Thökölymu, ako ja. Vyžadovalo to moje dané slovo, nesmierna
         jeho a otca Štefana Thökölyho dobrotivosť, že mňa, syna z najnižšieho ľudu vychoval, dal
         vyučiť, obsypal hodnosťami a majetkami, áno, dokonca urobil ma vyslancom u Gallov, viac si
         ma cenil od mnohých prednejšieho pôvodu mužov, a všetky svoje majetky mi sveril. Ale po
         odovzdaní hradu Mukačevského ženou Thökölyho cisárovi, osvobodený od všetkej vernosti a
         zaviazanosti, prisahal som vernosť cisárovi, a nemyslím, že by niekto z cisárových vazalov
         a poddaných väčšou vernosťou bol vedený naproti cisárovi, ako ja: niet strachu, ktorý by mi
         nedovolil povedať pravdu, veď bola udelená amnestia všeobecná. A preto viem, že pravdu
         poviem; a ak urobím inak, krv a telo Ježiša Krista, ktoré som dnes prijal, nech bude mojej
         duši nie k spaseniu, ale k zatrateniu, keď niekedy čo len jeden z tých, čo v Prešove
         potupnou smrťou boli trestaní, čo len jednu litierku písal Thökölyovej alebo komukoľvek z
         nás, čo sme v Mukačeve boli, alebo ak Thökölyová alebo z nás niekto dakedy písal jednu
         litierku z nich niekomu. Lebo tak sme boli zavretí, že ja za celé dva roky nič som nemohol
         písať svojej manželke, rodenej Zimmermannovej,
    <sup>
     [
     <a class="footnote" href="#ftn.id2583290" name="id2583290">
      61
     </a>
     ]
    </sup>
    ani ona mi neposlala za celý ten čas ničoho.“
   </p>
   <p>
    Zatým si kardinál, ako by zhrozený, strhol čiapku s hlavy, hodil ňou na stôl a povedal:
         „Najvyšší Bože, smiluj sa nad nevinnou, v prešovskej jatke vyliatou krvou uhorskou, a nedaj
         žiť bez trestu jeho pôvodcom!“ A od toho času nikdy neprial Karaffovi, naopak, podporoval
         všetkých, ktorí sa domáhali svojich zhabaných majetkov. Jeho priazni, hoci bol úhlavným
         nepriateľom evanjelického náboženstva, veľa môže ďakovať i Ján Radvanský, ktorého prosbu
         úprimne odporúčal samému apoštolskému nunciovi, a skrze neho rímskej kurii.
   </p>
   <p>
    Tieto veci sám Daniel Absolon rozpovedal svojmu švagrovi Michalovi Rothovi z Pondelka,
         ktorých manželky z rodu Zimmermannovského
    <sup>
     [
     <a class="footnote" href="#ftn.id2583331" name="id2583331">
      62
     </a>
     ]
    </sup>
    boly vlastné sestry. Vdovu Absolonovú vzal si neskoršie generál Löffelholtz,
         norimberský patricij, keď si neskoršie zmenil náboženstvo: veliteľ Budína, kde v chráme
         jezuitov má skvelý pomník.
   </p>
   <p>
    Keď Andrej Radič,
    <sup>
     [
     <a class="footnote" href="#ftn.id2583350" name="id2583350">
      63
     </a>
     ]
    </sup>
    veliteľ mukačevský a stĺp Thökölyových vecí, so súhlasom Thökölyho odovzdal
         hrad obliehajúcemu Karaffovi, na otázku tohoto, či si mukačevskí dopisovali s tými, čo na
         prešovskom lešení zahynuli, odpovedal, že on bol veľmi verným prívržencom Thökölyho, čo
         vyžadovalo od neho jeho dané slovo, ale teraz že je osvobodený od preukazovanej vernosti
         listom, v ktorom mu sám Thököly kázal odovzdať pevnosť a že už cisárovi, svojmu zákonitému
         pánovi, prisahal vernosť, a keďže dostal amnestiu, nemá sa čo báť. Prísahou tvrdil, že
         mukačevskí nikdy nepísali listy popraveným v Prešove, ani od nich neprijali ani len
         litierky. Keď to počul Karaffa, zostal stáť ako by omráčený, a vyše pol hodiny nemohol
         prehovoriť ani slova. Tieto veci viem od starca Andreja, syna Andreja Radiča, ktorý
         častejšie tvrdil, že mu o tom otec hovoril.
   </p>
   <p>
    Dávid Feja, sudca košický, sedel s Petrom Szirmaym na službách Božích, keď ho ešte pred
         ich zakončením akýsi veliteľ vyvolal a zajatého odvliekol do Prešova. Údy Daniela Webera a
         viacerých iných, z ktorých sa ešte parilo, videl Peter Szirmay pri moste nad Sekčovom, keď
         ho stolica Abanovohradská ku Karaffovi poslala, ktorý ho ešte v ten istý deň pustil na
         svobodu. Mikuláš Keczer, syn Melchiorov, a Ladislaus Nagymihályi boli uväznení na strážnici
         a či hauptwache, blízko domu, v ktorom Karaffa bol ubytovaný (v ktorom dome teraz veliteľ
         Prešova býva). Mikuláš Szirmay bol uväznený v domčeku, súvisivšom s hornou bránou,
         vstupujúcemu na pravú ruku.
   </p>
   <p>
    Tieto veci vypísal na moje požiadanie trenčiansky Eliáš Chrastina
    <sup>
     [
     <a class="footnote" href="#ftn.id2583421" name="id2583421">
      64
     </a>
     ]
    </sup>
    z Púchova v Prešove v dňoch augusta 1762, keď šiel do Altdorfu na akademiu.
   </p>
   <p>
   </p>
   <p>
    <span class="bold">
     <strong>
      3. Najnovšie veci
     </strong>
    </span>
    ,
    <sup>
     [
     <a class="footnote" href="#ftn.id2583442" name="id2583442">
      65
     </a>
     ]
    </sup>
    týkajúce sa posledných dní Karaffových, počuté od rozličných ľudí, najmä od
         pána Radványa a Ladislava Wayho st.
   </p>
   <p>
    Cisár Leopold a Ľudovít XIV. boli tej mienky, že by sa Karol II., bezdetný a bezmocný
         (impotentný) kráľ Hispanie, ktorý mal zanechať ohromné dedictvo, mal už teraz postarať o
         svojho dediča. Rozhodlo sa, že vyšlú vyslanca z Viedne do Madridu. Kardinál Leopold
         Kolonits, ináč úhlavný nepriateľ a protivník Karaffov, tohoto pokladá za najsúcejšieho na
         túto hodnosť jednak pre jeho dlhú prax a skúsenosť, jednak pre jeho najvyššie úrady. Lebo
         okrem toho, že bol generálnym komisárom, poľným maršalom a rytierom zlatého rúna, bol
         pokladaný za závideniahodne bohatého človeka, aký i mal byť vyslanec toľkého cisára k
         takému kráľovi. Kázali mu sa pripravovať; skvelé prípravy sa konajú; nič sa nezanedbáva, čo
         sa pokladá za potrebné. Zrieka sa všetkých hodností, ktoré ho zdobily a ktoré boly hneď na
         druhých prenesené. Keď všetko bolo pripravené, kázali mu poslať svoju batožinu vopred, s
         tým, že pôjde za ňou o istý čas i sám. Keď určitý deň už nadchádzal a už na druhý deň mal
         sa vyslanec vydať na cestu, dal si Kolonits potajomky v tmavej noci zavolať španielskeho
         vyslanca. Vyslanec prišiel a na otázku, čo nového, poznamenal, že zajtra má odísť cisárov
         vyslanec do Madridu (to veru dobre vedel Kolonits). Na otázku, aký výsledok očakáva od
         vyslanectva, odpovedal: „Najlepší, poznajúc oddanosť Karla II., kráľa Španielska, ku
         kniežaťu Karlovi a k celému cisárskemu domu.“ Potom začne chváliť Karaffu, jeho znamenitú
         múdrosť a obratnosť. Kardinál sa ho spýta, či vie španielsky vyslanec o tom, že Karaffa
         pochádza z Neapola, a tak že je poddaným a vazalom španielskeho kráľa. „Veľmi dobre viem,“
         odpovedá Španiel. Potom sa ho spýtal kardinál: Čo myslí, či dovolí španielsky kráľ svojmu
         vlastnému vazalovi, aby konal u neho vyslanectvo cudzieho panovníka, a to vo veci tak
         chúlostivej, ako je otázka španielskeho nástupníctva, a ozaj či dovolí, aby si jeho vazal
         sadol pred ním, pred svojím panovníkom. Vyslanec hovorí, že veru sa to nemôže stať, a celý
         v rozpakoch sa spytuje, čo robiť. Kardinál mu odporúča, aby hneď na druhý deň podal svoj
         protest u panovníka. Stalo sa. Panovník žasne, a predniesol všetko svolanej ministerskej
         rade a Kolonitsovi (ktorý sa tváril, že nič o veci nevie), ktorý obratom veci ohromený
         tváril sa, že sa veľmi diví, a tvrdil, že tu naozaj niet rady. Keď všetci schvaľovali
         protestný krok Španiela, tak sa videlo, ako by len sám Kolonits bol proti, ktorý tvrdil, že
         sa tu ani dišputovať nedá. Panovník kázal zavolať Karaffu. Keď sa ho spýtali, čo myslí o
         protestnom kroku vyslancovom dotyčne jeho osoby, povedal, že ho schvaľuje i on, zatracoval
         však svoju ľahkomyseľnosť pri prijatí tejto hodnosti a, preklínajúc svoje nešťastie,
         vytýkal ministerstvu jeho nevedomosť. Želie pri tom i trov, vynaložených na prípravu, bolí
         ho škvrna, ktorá sa stala jeho menu. Hneď rozkázali už odcestovavším spoločníkom jeho
         cesty, aby sa vrátili; on si totiž len jedného komorníka a tajomníka nechal pri sebe.
   </p>
   <p>
    Keď sa celý melancholický vrátil do domu, začal chradnúť; a keď sa mu choroba rozmáhala,
         neprestajne kričal a stonal. Na veľké podivenie súsedov (dôkazy dobrého svedomia) prišiel i
         Kolonits, a vidiac, aký je spenený, keď umierajúcemu absolúciu udeľoval a znamenie kríža
         urobil, obrátil sa len tak z kuriozity k Jánovi Radvanskému, ktorý stál pri ňom, a povedal:
         „Tohoto už nezachráni nikto, iba ak Uhri budú odriekať nad ním srdcom vrúcim a úprimným
         jeden Otčenáš a Zdravas.“ Na to mu Radvanský odpovedal, že on bude prvý z tých, čo toho
         neurobia. Vedel Kolonits dobre, akú milú pamiatku si vydobyl Karaffa u Uhrov. Sú dokonca,
         ktorí tvrdia, že obvyklý spôsob zlorečenia u Uhrov: Beste lélek Karaffia! — má svoju
         poslednú príčinu v nenávisti oproti Karaffovi, na čie meno si lepší Uhri odpľujú. Už to
         samé, hádam, že Jána Radvanského videl pred svojimi očami, zväčšovalo hryzenie svedomia
         umierajúceho Karaffu.
   </p>
   <p>
    Tu bol i Štefan Szirmay, svojho času podnotár palatína, u koho za pisára bol Ladislav
         Way (ktorý r. 1702 bol spoluväzňom Rákóczyho a Szirmayho vo Viedenskom Novom Meste). Tento,
         keď počul o Karaffovej smrti, kázal Waymu ísť mu do domu a dôkladne vypátrať, či sa Karaffa
         netvári, že je mŕtvy (takou nemožnosťou sa videlo Maďarom, že by táto pijavica maďarskej
         krvi mohla raz umrieť), a tak chce vyskúmať mentalitu Uhrov. Ale Way len jediného sluhu
         našiel nad vyloženou mŕtvolou plačúceho; on sa tváril, že slzí a svojho patróna oplakáva.
         Keď sa potom sluha vzdialil, celou silou stisol mŕtvemu nos, skákajúc ako zajac po mŕtvom
         ľvu. Szirmay schvaľoval tento čin, keď sa nemohol vyzúriť nad ním za živa, aspoň po smrti
         dovolil mu osud vypomstiť sa na ňom. Mŕtvolu pochovali neskoršie u otcov-jezuitov vo Viedni
         bez všetkej ceremonie. Dňa 6. marca r. 1693 nadišla táto smrť
    <sup>
     [
     <a class="footnote" href="#ftn.id2583596" name="id2583596">
      66
     </a>
     ]
    </sup>
    Karaffova, z ktorej mnohí úprimnú a ničím nekalenú radosť pociťovali.
    <sup>
     [
     <a class="footnote" href="#ftn.id2583616" name="id2583616">
      67
     </a>
     ]
    </sup>
   </p>
   <p>
   </p>
   <p>
    <span class="bold">
     <strong>
      4. Menoslov
     </strong>
    </span>
    <sup>
     [
     <a class="footnote" href="#ftn.id2583634" name="id2583634">
      68
     </a>
     ]
    </sup>
    martýrov, popravených na rozkaz Karaffov r. 1687 v Prešove:
   </p>
   <p>
   </p>
   <p>
    <span class="emphasis">
     <em>
      Dňa 5. marca:
     </em>
    </span>
   </p>
   <p>
    1. Žigmundovi Zimmermannovi,
   </p>
   <p>
    2. Františkovi Baranyayovi,
   </p>
   <p>
    3. Gašparovi Rauscherovi a
   </p>
   <p>
    4. Andrejovi Keczerovi z Lipovca najprv odťali pravice, sťali hlavy, napokon ich
         rozštvrtené telo povešali na šibenice vedľa hradských ciest, na štyroch stranách svetových
         popribíjajúc ich hlavy železným klincom o šibenice.
   </p>
   <p>
   </p>
   <p>
    <span class="emphasis">
     <em>
      Dňa 22. marca:
     </em>
    </span>
   </p>
   <p>
    5. Gabriel Keczer, sotva 30-ročný syn sťatého Andreja Keczera,
   </p>
   <p>
    6. Martin Sárossy, zať Andreja Keczera, podobne ako i jeho švagor Žigmund Zimmermann,
   </p>
   <p>
    7. Jur Schönleben,
   </p>
   <p>
    8. Samuel Medvetzky a
   </p>
   <p>
    9. Georg Fleischhakker boli popravení, ako predošlí.
   </p>
   <p>
   </p>
   <p>
    <span class="emphasis">
     <em>
      Dňa 16. apríla:
     </em>
    </span>
   </p>
   <p>
    10. Dávid Feja, košický sudca, umrel v mukách, odviezli ho do Košíc, a keď mu odťali
         pravicu a sťali hlavu mečom, rozštvrtené telo mu na štyroch miestach okolo Košíc povešali
         na šibenice na divadlo a výstrahu cestujúcich.
   </p>
   <p>
   </p>
   <p>
    <span class="emphasis">
     <em>
      Dňa 22. apríla:
     </em>
    </span>
   </p>
   <p>
    11. Andrej Székely z Veľkej Idy a
   </p>
   <p>
    12. Jur Kováts boli sťatí a pochovaní.
   </p>
   <p>
    13. Ján Bertok,
   </p>
   <p>
    14. Gabriel Pallasthy a
   </p>
   <p>
    15. Jur Radvanský, ktorý, súc mučený na koníčku od 1. hod. popoludňajšej do 8. hod.
         večernej, bol taký vysilený, že v jedenásty deň umrel; jeho telo jednako nevyhlo poprave,
         lebo mu hlavu predsa odťali a s dvoma, s Bertókom a Pallasthym, rozštvrteného na 4 šibenice
         povešali, až koncom toho istého roku mu syn Ján Radvanský spolu i s ostatnými sňal údy
         (okrem hlavy, ktorá v Radvani bola pochovaná) a pochoval pod vežou chrámu svinianskeho.
   </p>
   <p>
   </p>
   <p>
    <span class="emphasis">
     <em>
      Dňa 6. mája:
     </em>
    </span>
   </p>
   <p>
    16. Šimon Feldmayer v žalári sa vlastným nožíkom zmárnil. Jeho mŕtvolu priviazali o
         koňský chvost, dali povláčiť katom, hlavu mu pod šibenicou sťali, telo rozštvrtili a
         povešali na šibenice.
    <sup>
     [
     <a class="footnote" href="#ftn.id2583798" name="id2583798">
      69
     </a>
     ]
    </sup>
   </p>
   <p>
   </p>
   <p>
    <span class="emphasis">
     <em>
      Dňa 14. mája:
     </em>
    </span>
   </p>
   <p>
    17. Fridrich Weber a
   </p>
   <p>
    18. Jur Bezegh, po predchádzajúcom odťatí hlavy a pravice boli rozštvrtení a ich údy
         povešané,
   </p>
   <p>
    19. Daniel Weber
   </p>
   <p>
    20. s listonošom sťatí, nepochovaní.
   </p>
   <p>
   </p>
   <p>
    <span class="emphasis">
     <em>
      Dňa 12. septembra:
     </em>
    </span>
   </p>
   <p>
    21. Kalvínsky kňaz umrel v malej Baterii, katom verejne vyvezený a pochovaný pod
         šibenicou.
   </p>
   <p>
    22. Hovorí sa, že Andrej Székely popravený bol s dvoma sluhmi, okrem nich ešte niekto;
   </p>
   <p>
    23. Fazekas z Rožňavy,
   </p>
   <p>
    24. Košický mäsiar.
   </p>
   <p>
    Ľahká obeť hrobu. Virgil.
   </p>
   <p>
    Najnešťastnejšia
    <sup>
     [
     <a class="footnote" href="#ftn.id2583874" name="id2583874">
      70
     </a>
     ]
    </sup>
    bola zpomedzi všetkých Zuzana Keczerová, dcéra Andreja Keczera, manželka
         Žigmunda Zimmermanna. Najprv si videla nemilosrdne katovaného a popraveného manžela, s
         ktorým sotva dva roky nažívala spolu a od ktorého mala dcéru Zuzanu, manželku Sebastiana
         Feldmayera, prešovského sudcu, neskoršie Michala Radvanského; okrem toho otca Andreja
         Keczera, vlastného brata Gabriela Keczera a manžela vlastnej sestry svojej, švagra, Martina
         Sárossyho; nadto ztratu všetkých otcovských a manželských majetkov, ktoré činily vyše
         200.000 rýnskych zlatých, pripočítajúc k nim prijaté nehnuteľnosti, ktoré všetky boly
         zhabané, tak že prebohatá žena vyšla na mizinu. Za drahé peniaze odkúpila si od kata srdce
         rozsekaného manžela a zavreté v zlatej krabičke mala ho ako drahokam. Žena — potom po celý
         život veľmi smutná a zádumčivá — umrela po r. 1713. Jej dcéra, tiež Zuzana, mi (rozumej p.
         Székelyovi) hovorila, že Žigmundov (jej otcov) otec úpenlive prosil svoju manželku, ktorá
         práve mala porodiť, aby, ak len možno, trochu odložila pôrod, lebo vraj spozoroval, že
         dieťa, narodené pod takým súhvezdím, aké vtedy bolo, má umrieť smrťou potupnou. Ale márne
         boly, hovorí, všetky prosby, narodil sa pod nešťastným súhvezdím, a preto nemohol vyhnúť
         potupnej smrti (tieto posledné slová sú jadrom poviedky).
   </p>
   <p>
    Žigmund Zimmermann kúpil od akéhosi Poliaka tigru podobného koňa, drobnými
         čierno-bielymi škvrnami spestreného, ktorého svojmu svokrovi Andrejovi Keczerovi daroval.
         Keď zahynul, Keczer dal ho sodrať a jeho kožou si dal obtiahnuť kreslo, starcovi
         pakostnicou trápenému, aký sám bol, veľmi pohodlné. V tomto vlastnom rodinnom kresle sťali
         podozrivého Andreja Keczera a ostatných. Tento ošúchaný stolec videl som i sám (Székely).
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2582031" name="ftn.id2582031">
        51
       </a>
       ]
      </sup>
      Z. K.
     </p>
    </div>
    <div class="footnote">
     <p>
      <sup>
       [
       <a class="para" href="#id2582045" name="ftn.id2582045">
        52
       </a>
       ]
      </sup>
      Životopis J. Rezíka viď K.(1. str.) a A. L. Munyayho „Programma“, Cassoviae, 1835
               (5. str.).
     </p>
    </div>
    <div class="footnote">
     <p>
      <sup>
       [
       <a class="para" href="#id2582108" name="ftn.id2582108">
        53
       </a>
       ]
      </sup>
      Vypísané z H. (i v R. K. S.).
     </p>
    </div>
    <div class="footnote">
     <p>
      <sup>
       [
       <a class="para" href="#id2582147" name="ftn.id2582147">
        54
       </a>
       ]
      </sup>
      Tieto veci pripojil sem p. Štefan Hatvany. A. p. Synyai čo-to pripojil tiež
               vlastnoručne, ale o Karaffovi niet v knihe ani slova.
     </p>
    </div>
    <div class="footnote">
     <p>
      <sup>
       [
       <a class="para" href="#id2582266" name="ftn.id2582266">
        55
       </a>
       ]
      </sup>
      Tento v nemeckej reči napísaný rozsudok nachádza sa v knihe, ktorej názov je:
               Judicium castrense, seu processus criminalis juxta articulos militares, od pôvodcu
               Jozefa Františka Xavera Müllera, tlačená vo Viedni 1710, kde vo vysvetlení 41. článku
               nachádza sa materiál o vyšetrovaní obžalovaných z dopisovania s nepriateľom, so
               zamlčaním mien obžalovaných. Na strane 235. stojí: Potom bol vyhlásený nasledovný
               pôvodný rozsudok v delegovanom súde, súdiacom pod predsedníctvom p. generála, baróna
               Wallisa. Latinsky osnovaný rozsudok je totožný s nemeckým. Podpísal ho šľachtic z
               delegovaného súdu na prešovskej radnici dňa 3. marca. Zimmermann, Keczer, Rauscher a
               Baranyay boli odsúdení pod predsedníctvom generála Wallisa, ostatní pod
               Karaffom.
     </p>
    </div>
    <div class="footnote">
     <p>
      <sup>
       [
       <a class="para" href="#id2582334" name="ftn.id2582334">
        56
       </a>
       ]
      </sup>
      Dosiaľ z H.
     </p>
    </div>
    <div class="footnote">
     <p>
      <sup>
       [
       <a class="para" href="#id2582348" name="ftn.id2582348">
        57
       </a>
       ]
      </sup>
      Z R (je i v H., S., K.)
     </p>
    </div>
    <div class="footnote">
     <p>
      <sup>
       [
       <a class="para" href="#id2582477" name="ftn.id2582477">
        58
       </a>
       ]
      </sup>
      Najprv generál Wallis bol určený za cisárskeho komisára na krvavú jatku, ktorý sa
               však dobrovoľne zriekol sudcovstva, získajúc si za nástupcu grófa Karaffu, muža
               krvilačného, rodeného druha Ferdinanda vojvodu Albu, presláveného belgickým
               tyranstvom.
     </p>
    </div>
    <div class="footnote">
     <p>
      <sup>
       [
       <a class="para" href="#id2582705" name="ftn.id2582705">
        59
       </a>
       ]
      </sup>
      K. S. Medvetzky, J. Harater a okrem toho Gabriel Megyeri
     </p>
    </div>
    <div class="footnote">
     <p>
      <sup>
       [
       <a class="para" href="#id2582720" name="ftn.id2582720">
        60
       </a>
       ]
      </sup>
      Boli, ktorí tvrdili, že Karaffa bol vyslatý s tou inštrukciou, aby si nevšímal ani
               posla, ktorý by niekomu prinášal milosť, ale aby podľa svojej ľubovôle vydal na smrť
               i najmenej podozrivých. Iní tvrdia, že Leopold sa zaprisahal, že nič nevedel o tom,
               že by niektorých ako nevinných alebo bez priznania boli usmrtili, ani o tom, že by
               ich trýznením boli k priznaniu prinútili.
     </p>
    </div>
    <div class="footnote">
     <p>
      <sup>
       [
       <a class="para" href="#id2583290" name="ftn.id2583290">
        61
       </a>
       ]
      </sup>
      K: Zaunerovej
     </p>
    </div>
    <div class="footnote">
     <p>
      <sup>
       [
       <a class="para" href="#id2583331" name="ftn.id2583331">
        62
       </a>
       ]
      </sup>
      K.: Zaunerovského
     </p>
    </div>
    <div class="footnote">
     <p>
      <sup>
       [
       <a class="para" href="#id2583350" name="ftn.id2583350">
        63
       </a>
       ]
      </sup>
      Z R. (je i v K. S.)
     </p>
    </div>
    <div class="footnote">
     <p>
      <sup>
       [
       <a class="para" href="#id2583421" name="ftn.id2583421">
        64
       </a>
       ]
      </sup>
      Len v R.
     </p>
    </div>
    <div class="footnote">
     <p>
      <sup>
       [
       <a class="para" href="#id2583442" name="ftn.id2583442">
        65
       </a>
       ]
      </sup>
      Vypísané z S. (je i v K. R.)
     </p>
    </div>
    <div class="footnote">
     <p>
      <sup>
       [
       <a class="para" href="#id2583596" name="ftn.id2583596">
        66
       </a>
       ]
      </sup>
      H. K.: Tento zlopovestný generál, gróf Karaffa, umrel neočakávanou smrťou vo
               Viedni r. 1693 práve deň po prvej poprave, dňa 6. marca. Narodil sa v Neapoli, z otca
               Marka Antona Karaffu, z matky Márie, vojvodkyne z Forti. Jeho krutosť a oddanosť k
               cisárskej komore opísal gróf Chavagne v svojich Me moires o ňom; srovnaj: Gauhem
               Adelslexikon, 2. sv., str. 1410.
     </p>
    </div>
    <div class="footnote">
     <p>
      <sup>
       [
       <a class="para" href="#id2583616" name="ftn.id2583616">
        67
       </a>
       ]
      </sup>
      Elegie o Karaffovi, napísané po latinsky, majú plný význam len v latinčine.
     </p>
    </div>
    <div class="footnote">
     <p>
      <sup>
       [
       <a class="para" href="#id2583634" name="ftn.id2583634">
        68
       </a>
       ]
      </sup>
      Vypísané z K. (je aj v S.).
     </p>
    </div>
    <div class="footnote">
     <p>
      <sup>
       [
       <a class="para" href="#id2583798" name="ftn.id2583798">
        69
       </a>
       ]
      </sup>
      NB. Iní hovoria, že Karaffom najatými vrahmi.
     </p>
    </div>
    <div class="footnote">
     <p>
      <sup>
       [
       <a class="para" href="#id2583874" name="ftn.id2583874">
        70
       </a>
       ]
      </sup>
      Z S. (je i v K.).
     </p>
    </div>
   </div>
  </div>
 </body>
</html>
