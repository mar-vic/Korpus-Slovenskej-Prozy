<html>
 <body>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2523289">
       </a>
       Púť po otčine roku 1846
      </h2>
     </div>
    </div>
   </div>
   <p>
   </p>
   <p>
   </p>
   <p>
   </p>
   <div class="blockquote">
    <blockquote class="blockquote">
     <p>
     </p>
     <div class="literallayout">
      <p>
       <br/>
       <span class="bold">
        <strong>
         Swięta milośći kochanej ojczyźńi!
        </strong>
       </span>
       <br/>
       <span class="emphasis">
        <em>
         Ignacy Krasicki
        </em>
       </span>
       <br/>
       <br/>
       Zašumeli háje od Tatier k Dunaju —
       <br/>
       šiel som za túžbami po rodinnom kraju
       <br/>
       a mladuškú dušu kúpal v krásach zlatých
       <br/>
       a ducha napájal po pomníkoch svätých —
       <br/>
       napájal pamiatkou zašlých našich časov,
       <br/>
       i počul som súzvuk nových slávnych hlasov!
       <br/>
      </p>
     </div>
     <p>
     </p>
    </blockquote>
   </div>
   <p>
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2523339">
       </a>
       Turec, Tisovec, Brezno, Jarabá, Čertovica
      </h2>
     </div>
    </div>
   </div>
   <p>
   </p>
   <p>
   </p>
   <p>
    Od vysokých východných temien Kráľovej hole k poludniu na hraniciach Gemerskej a
         Zvolenskej stolice rozprestierajú sa staré temné hory Muránske a Tisovské. Od tamtých k
         východu tiahne sa povestná Muránska dolina. Ňou tečie riečka Olšava alebo Jelšava, tak
         nazvaná ešte za starodávna od olšín — jelšín, na jej brehoch iste hustejšie predtým ako
         teraz rastúcich. Riečka táto je čiastka Šajavy, hlavnej rieky v Gemerskej stolici, s ktorou
         sa pri východných hraniciach, hlavne medzi Plešivcom a Gemerom, spojuje. V Gemerskej
         stolici nenájdeš malebnejšieho kraja ako je tento. Muránsky zámok a okolo neho skalisté
         pohoria, Kohút, Dúbrava a druhé okolité vrchy, v doline zase mestečká Revúca a Jelšava,
         dediny a železné dielne sú okrasou celého kraja. Z Tisovských hôr tečie bystrá Rimava dolu
         k poludniu, zúrodňujúc svoju rajskú dolinu, ktorou sa najmä v nižších jej stranách
         kvetistými lúkami ďalej na východ k Šajave krúti. V doline tejto záleží temer celý Malý
         Hont.
   </p>
   <p>
    Medzi týmito dvoma hlavnými dolinami Gemerskej nájdeš ešte tri druhé, od nich menšie
         doliny, tiež k juhu od Muránskej podľa ťahu Rimavy sa prestierajúce. Najbližšia k Rimave je
         Balocká, od riečky, ktorá ňou preteká, tak pomenovaná. Dedina Drienčany, zverinec vojvodu Koburga,
    <sup>
     [
     <a class="footnote" href="#ftn.id2523399" name="id2523399">
      1
     </a>
     ]
    </sup>
    jeho kaštieľa záhrady sa na nej vyznačujú. Patrí i s Muránskou pod panstvo
         tohto. Tak ďalej k východopolnoci prídeš na dve doliny Turca. Oboma tečú potoky, ktorým
         meno Turec oddávna sa privlastnilo, hoci za našich dní málokto vedel by povedať, prečo je
         to tak. Doliny tieto neďaleko Šajavy sa spájajú, do ktorej ich tiché vody niže Turnej sa
         vlievajú. Meno západnej doliny sa podnes na Ratkovskú premenilo, bo toto mestečko je
         najznamenitejšie na oboch. Len meno východnej nepremenené zostalo. Darmo by si ho síce
         hľadal v obecnom úžitku u okolitého ľudu. Tuná ono do zapomenutia prišlo. Ale zato je
         predsa večnej pamiatky hodné, bo mnohé, a väčšie akoby si sám myslel, pamätnosti od
         starodávna v sebe chová. Povesti ľudu to všetko dosvedčia — a možno časom, keď sa sláva
         zapadlých vekov Slovenska inakšie rozhlási, i meno Turca ako starobylé a slávne vďačnému
         potomstvu lepšie známe bude. Dnes teda len potokom, čo obe doliny premývajú, sa zvykne
         dávať.
   </p>
   <p>
    Jediný Sirčan bude ešte pod ním malú dolinôčku rozumieť, ležiacu pod samou Kráľovou
         hoľou, kde je dolinám týmto počiatok. Kráľova hoľa táto poludnými a východnými stráňami sa
         rozpína nad nimi. Pod polnočnou jej stranou leží Revúca. Kraľuje ona vysokosťou svojou nad
         okolitými kopcami, a preto ju tak pyšným menom Sirčania nazvali. Na nej sú až podnes mnohé
         dobré pastvy a lúky, no niekoľko rokov už aj horou zarastá. Na tomto vrchu sa nachádza
         pamiatka starodávnosti, od ktorej pošlo meno Turec.
   </p>
   <p>
    Málo síce už ľudia o tom znajú, ale predsa sa to z povestí starých dedkov a starien
         dobre poznať dá a z toho, čo nám ešte čas z onej pamiatky zanechal, zjavne sa čítať môže.
         Kto sa z vrchu Kráľovej Vlaskou dolinkou na Turec spustí, ten prv, ako by do tejto dolinky
         zostúpil, nájde na utešenej zelenej úbočienke tak zvanú Pátrovu skalu. Sama jej podoba bude
         na staré veky ukazovať a upomínať, že sa náhodou ta nedostala. Zvrchu ľahký prístup na ňu.
         Odspodu akoby stupňovito bola vykresaná, vyzerá. A vôbec v nej nájdeš vekom zožratú podobu
         nejakej pohanskej obetnice, v mnohom rovnú tým, ktoré sa inde k pamiatke našej zachovali.
         Najlepšie všetko potvrdí povesť o nej. Za času, vraj, mračných strašlivých nocí vystupuje z
         nej kňaz, páter akýsi (odkiaľ jej spomenuté meno u okolitého ľudu známe), čierny ako noc,
         bezhlavý, so železným kyjom v ruke. Statky, čo sa dookola pasú, rozháňa, a neborákov
         voliarov naháňajúc bije, tlčie a lomí. Keď všetko rozpráši, s akým hrmotom prišiel, s takým
         treskom-vreskom a krikom sa naspäť vracia. Nikto v taký čas k tej skale nepristúpi.
   </p>
   <p>
    Čím by už podľa tohto, spytujem sa milovníkov a znateľov starožitností bájoslovných,
         mala byť Pátrova skala u okolitého ľudu, ak nie obetnicou Turovou? Kdeže by sa inde vzalo
         pomenovanie spomenutých potokov, dolín a meno susednej dedinky Turecká, keby tuná nebolo
         bývalo tejto pamätnosti toho hodnej? Ľud náš žiadnej veci bez dostatočných príčin meno
         nedá, bez toho, že by prechovával v sebe chatrné pamiatky, lež ani na veľké veci nezabúda.
         Tak sa v povestiach jeho dochovala i táto pamiatka. Neviem, či sa dakedy zabudne na báječné
         miesto toto, bo každá starká pri teplej peci sediacim vnukom svojim o ňom vypráva. A voliar
         voliarovi za každej temnej noci výstrahu dáva, aby sa v takých dobách k Pátrovej skale s
         volmi nepribližoval.
   </p>
   <p>
    Tur podľa našich bájoslovných známostí bol bohom vojny, teda Černobog. Primerane tomu
         opisuje ľud kňaza jeho (slovo páter sa z katolíctva votrelo do reči ľudu, kým ono ešte i
         tuná ako inde trvalo), v čiernych hábach so železným kyjom, a vôbec celý ten výjav jeho
         strašlivého správania sa.
   </p>
   <p>
    Naši predkovia obetnice proti východu stavali. A hľa, prvé lúče vystupujúceho slnka
         sponad Železníka udrú sa o Pátrovu skalu a preletia blízke temné dolinky. Že by sa v okolí
         tomto niekedy boh vojny mohol ctiť, o tom síce vek tento svedectvo nevydá, bo zadriemavšie
         toto pokolenie ani to nedosvedčí, že sa niekedy v ruke Slovákovej meč ostrý blýskal, tým
         menej teda, že si ním slobodu a slávu národnú pred vekmi bránil a bohov vojny ctil. Dnes by
         si na Kráľovej holi a u okolitých pastierov len obhajcu stád niekde v šumiacich hájoch
         hľadal. Lež inakšie to bolo za starodávna. Znaky toho sú tisícvekými rumami zasypané síce,
         ale predsa oko skúmateľa ich nachodí.
   </p>
   <p>
    Od Kráľovej hole k východu stojí Železník, vrch, ako to meno svedčí, naozaj železný. Na
         tomto v zasypaniskách starých poznať šľapaje nohy, ktorá ich pred viac ako tisíc rokmi
         poznačila. Povesť baníkov ti povie, že ešte vtedy, keď len jarné bábky bane ochraňovali a
         kým ešte kríž Krista na ňom nestál, noha baníkova po ňom kráčala a ruka jeho ostrým čakanom
         ho prerývala. V doline pod ním celé kopce trosiek tiež od nepamäti stoja, na miestach
         takých, kde by teraz žiaden priemyselník dielňu železnú nevystavil. Čo div teda, že sa boh
         železných kyjov, hrotov a mlatov ctil tam, kde sa tieto mohli pripravovať a iste sa zadávna
         aj hotovili!
   </p>
   <p>
    Všakže som už ďaleko zabehol do vekov minulosti a pri pamiatkach starobylosti dlho som
         sa bavil? Duša potomka vrúcneho rada sa na nich zabáva sťa holubica na konároch starého
         duba, a len nevedomky zalietne naspäť do smutnej prítomnosti, kde ju máločo má potešiť.
         Medzitým predsa len táto nás má zaujímať viacej, bo niet toho, čo sa už raz minulo. Hej,
         veď i dnes vychodí zlatisté slnce nad Turcom a jasá sa nad ním v jasnom svojom blesku. Ešte
         sa teda všetka nádej nepominula.
   </p>
   <p>
    Najbližšia dedinka na východnej doline Turca je Sirk. Osadili sa tu baníci a pastieri v
         predošlom storočí, ktorí predtým inde roztratení každý pri svojom bývali. Dedina táto meno
         svoje dostala od sirkových baní, aké sa za toho času v jej chotári vo vrchu Jelaviny zvanom
         nachádzali. Leží ona na západe obrovského Železníka. Pod južnovýchodnými jeho skalinami je
         Rákoš, skrze zrúcaniny starého templárskeho zámku pamiatkyhodný. Na polnoci ukrytú nájdeš v
         hlbokej dolinke pod ním dedinu Turček, ktorú som horevyššie pripomenul. Život banícky vedú
         obyvatelia týchto troch dedín na Turci, kde okrem toho Kameňany, Hrkáč a druhé vynikajú.
   </p>
   <p>
    Bol deň piaty mesiaca júla roku 1846. Bol to deň pekný a milý. Zlatisté slnce sa jasalo
         na jasnom obzore, len niekedy ho zastrel ľahký obláčik, aby urobil vlažný chládok kvietkom
         i rastlinkám, ktorými tichý vetrík ľahučko hýbal, a aby ho zase ukázal peknej zelenej
         prírode. Všetko bolo na doline pod Železníkom krásne, dojímavé, sviatočné — veď bola
         nedeľa.
   </p>
   <p>
    V Sirku práve na večiereň odzvonili. Ľud sa zišiel do kostola, spieval nábožne, ďakoval
         bohu za prijaté dobrodenia a oddal sa i naďalej pod jeho otcovské opatrovanie. Už i ľud
         vyšiel z kostola, slnko sa nížilo k západu. Baníci sirkovskí vychádzali na pole, ktoré v
         dňoch slobodných od práce baníckej obrábajú. Šli oni pozrieť sem úrody svoje, potešiť sa
         nad tým, čo im štedrá ruka nebeského otca požehnala, a aby tuná pokoja v tichosti krásnej
         prírody i nového posilnenia k ťažkým svojim prácam nadobudli.
   </p>
   <p>
    I ja som opúšťal dedinku túto rodnú, nie aby som pokoj mladej duše v tichých dolinkách
         Turca medzi krásou a svätotichou samotnosťou prírody hľadal, lež aby som sa vzdialil
         odtiaľto, ešte dnes zanechal Železník a sťa pútnik svetachtivý šiel krajmi a dolinami
         Tatier i uspokojil tisíce túžob, ak by to bolo možné. Už som popredku videl v duchu svojom
         krásu i velebu krajov týchto, trhal som si po nich neuvädlé kvietky a do vencov ozdobných
         zaplietal. Načúval som žblnkanie Rimavy, vyrozumieval som tajné šumenie Hrona, pozeral na
         letmo ženúce sa prúdy Váhu — v nich sa mi zrkadlili hýbavé sily života šuhajov slovenských.
         Už som si nad Dunajom zastával a díval sa na jeho valné vlny, duša moja žalostila s mútnou
         Moravou, duch môj napínal zraky svoje z brehu smútivej Nitry. Ha! už počul som svetotrasné
         spevy orkánov Tatry a Nitra sa pred nimi búrila, hromy bili, blesky lietali nebom i svetom.
         A všetko sa zase utíšilo, Nitra sa jasala v sláve a piesne Slováka lietali s rannými
         ľahkokrídlymi vetrami ponad šíry kraj. Predstavoval som si kraj náš — ten svet tajomný — v
         boji so svetom starým i v sláve jeho budúcej. Teraz som ho ale vidieť mal v jeho
         skutočnosti. Nevedel som ešte, aké kvieťa všade po ňom skvitá, čo to na ňom pučí, čo
         vyrastá, ale som si ho predsa pripodobnil k peknej úrodnej záhrade, pilnými pracovníkmi
         opatrenej, aby sa v nej čochvíľa všetko v kráse i dobrote zjavilo, čo má na čelo slávnej
         budúcnosti našej vystúpiť, aby tak s podivením i s úctou svet na nás pozeral.
   </p>
   <p>
    V takýchto dumách som sa poberal hore Bystrou dolinou od Sirka, skoro som prešiel od nej
         k západopolnoci Predrovo (alebo Forrovo), už som bol na západnej doline Turca a asi o dve a
         pol hodiny som stál na Korimovom. Na východ za chrbtom mojím ležal rodný kraj Turca a
         Železníka. Tam som sa ešte ostatný raz obzrel a dával som mu i rodine mojej z výšky tejto
         posledné zbohom. Tak som sa púšťal na západ do hlbokej Rimavskej doliny. V duši mojej
         hlboko hučali zvuky piesne, s akou som sa na cestu vydával:
   </p>
   <p>
   </p>
   <p>
   </p>
   <div class="literallayout">
    <p>
     <span class="emphasis">
      <em>
       Stojí šuhaj nad svetami,
      </em>
     </span>
     <br/>
     <span class="emphasis">
      <em>
       nad svetami širokými,
      </em>
     </span>
     <br/>
     <span class="emphasis">
      <em>
       hľadí svetom, šírym svetom,
      </em>
     </span>
     <br/>
     <span class="emphasis">
      <em>
       hľadí krajmi ďalekými.
      </em>
     </span>
     <br/>
     <br/>
     <span class="emphasis">
      <em>
       Zrak napína i načúva,
      </em>
     </span>
     <br/>
     <span class="emphasis">
      <em>
       aké hlasy svetom letia?
      </em>
     </span>
     <br/>
     <span class="emphasis">
      <em>
       Darmo slúcha, ticho všade,
      </em>
     </span>
     <br/>
     <span class="emphasis">
      <em>
       nečuť vetrom chýry sveta.
      </em>
     </span>
     <br/>
     <br/>
     <span class="emphasis">
      <em>
       Veľkou túžbou líca zbledli
      </em>
     </span>
     <br/>
     <span class="emphasis">
      <em>
       zádumnému šuhajovi.
      </em>
     </span>
     <br/>
     <span class="emphasis">
      <em>
       Zažiadalo sa mu lietať
      </em>
     </span>
     <br/>
     <span class="emphasis">
      <em>
       sťa mladému orlíkovi.
      </em>
     </span>
     <br/>
     <br/>
     <span class="emphasis">
      <em>
       Jeho ústa sťa tá skala
      </em>
     </span>
     <br/>
     <span class="emphasis">
      <em>
       jedno slovo neprerečú,
      </em>
     </span>
     <br/>
     <span class="emphasis">
      <em>
       iba city tajne šumia,
      </em>
     </span>
     <br/>
     <span class="emphasis">
      <em>
       sťa rieky, čo v moria tečú.
      </em>
     </span>
     <br/>
     <br/>
     <span class="emphasis">
      <em>
       City tajné svetom letia
      </em>
     </span>
     <br/>
     <span class="emphasis">
      <em>
       a vetry ich roznášajú.
      </em>
     </span>
     <br/>
     <span class="emphasis">
      <em>
       Oči bystré sokolove
      </em>
     </span>
     <br/>
     <span class="emphasis">
      <em>
       diaľne kraje prerážajú.
      </em>
     </span>
     <br/>
     <br/>
     <span class="emphasis">
      <em>
       Uši čujno poslúchajú,
      </em>
     </span>
     <br/>
     <span class="emphasis">
      <em>
       čo za chýry svetom letia.
      </em>
     </span>
     <br/>
     <span class="emphasis">
      <em>
       Túžby dušu nepokoja,
      </em>
     </span>
     <br/>
     <span class="emphasis">
      <em>
       túžby mladé — túžby sveta.
      </em>
     </span>
     <br/>
     <br/>
     <span class="emphasis">
      <em>
       Nečuť tajné hnutia svetov,
      </em>
     </span>
     <br/>
     <span class="emphasis">
      <em>
       len sa túžby rozohnili.
      </em>
     </span>
     <br/>
     <span class="emphasis">
      <em>
       Vrúce túžby z prsov búrnych
      </em>
     </span>
     <br/>
     <span class="emphasis">
      <em>
       víchry divé preč schytili.
      </em>
     </span>
     <br/>
     <br/>
     <span class="emphasis">
      <em>
       Letia túžby s víchrom divým,
      </em>
     </span>
     <br/>
     <span class="emphasis">
      <em>
       dušu mladú sebou schvátia.
      </em>
     </span>
     <br/>
     <span class="emphasis">
      <em>
       City sa zas v prsiach zdvihnú,
      </em>
     </span>
     <br/>
     <span class="emphasis">
      <em>
       nemým ústam hlas navrátia:
      </em>
     </span>
     <br/>
     <br/>
     <span class="emphasis">
      <em>
       „Hoj, vy kraje, šíre kraje!
      </em>
     </span>
     <br/>
     <span class="emphasis">
      <em>
       chcem ja vidieť vašu krásu,
      </em>
     </span>
     <br/>
     <span class="emphasis">
      <em>
       vyposlúchať vaše chýry
      </em>
     </span>
     <br/>
     <span class="emphasis">
      <em>
       i šum tajomného hlasu.
      </em>
     </span>
     <br/>
     <br/>
     <span class="emphasis">
      <em>
       Bystré lety — svety hľadám.
      </em>
     </span>
     <br/>
     <span class="emphasis">
      <em>
       City — túžby v prsiach chovám.
      </em>
     </span>
     <br/>
     <span class="emphasis">
      <em>
       City skúpem v sláve vašej,
      </em>
     </span>
     <br/>
     <span class="emphasis">
      <em>
       túžby mladé tam pochovám.“
      </em>
     </span>
     <br/>
     <br/>
     <span class="emphasis">
      <em>
       Darmo je to! — niet pokoja,
      </em>
     </span>
     <br/>
     <span class="emphasis">
      <em>
       duch si svetom lietať žiada.
      </em>
     </span>
     <br/>
     <span class="emphasis">
      <em>
       Jedny city druhé budia,
      </em>
     </span>
     <br/>
     <span class="emphasis">
      <em>
       túžba mladá raje hľadá.
      </em>
     </span>
     <br/>
    </p>
   </div>
   <p>
   </p>
   <p>
   </p>
   <p>
    „Hoj, milé Korimovo! Čože tak tajne očarúvaš pútnickú dušu moju? Je to dáka tajná moc,
         ktorá ma k tebe tiahne, kým túžba mladá predsa len ta ďalej do sveta zalieta.“ Tak sa
         ozvali nové city vo mne, keď som zeleným Korimovým dolu bežal a dušu moju velebné zjavisko
         krajov rimavských preniklo. Hlboká dolina ležala podo mnou a v nej sa belel Tisovec —
         ukázalo sa mi to sťa tajné temné úbočie s bielostenným posvätným kostolom. Nad ním sa
         vypínala temná Hradová v blesku sťa pamiatka slávy a hradba odkliatych svetov. Za Hradovou
         stáli rozložené vrcholce temných hôr a trblietali sa očiam mojim, akoby sa i s ňou dvíhať,
         zatriasať mali sťa dávnych prachov mohyly nad zjavením svetov blesku slávyplných.
   </p>
   <p>
    To všetko trvalo len okamih. Zacengali zvonky na najbližších stráňach okolo mňa, kde sa
         biele stáda pásli na zelených úhoroch a lazoch; zapískala pastierska fujara čarujúcim
         hlasom, duša sa stratila zo svojich zádumných krajov, oko pokojne pozeralo po zelených
         stráňach, sprevádzalo stáda ihravých oviec a baraniat po grúňoch i bavilo sa pôvabnosťou
         Korimovho, city moje sa zlievali vedno so zvukmi fujary ovčiarskej, bo som cítil teraz tak
         útle, tak milo a prenikavo pokojnosť života pastierskeho, že duša zabúdala na druhé
         blaženosti. Len sa v dojímavej kráse výjavu tohto zabávala.
   </p>
   <p>
    Slnce sa poza biele oblaky, ktoré zlatistým leskom obrubovalo, ta za Hradovú krylo,
         poponáhľal som sa teda Korimovým dolu a skôr ako o hodinu som bol v samom Tisovci nad
         Rimavou. Tuná bolo živo a veselo, ako niet inak po dedinách a mestečkách slovenských za
         predvečera sviatočného. Mladé i staré sa hemžilo a zabávalo po uliciach.
   </p>
   <p>
    Šiesteho júla som išiel na modlitby do kostola. Nie je to síce nádherné a skvostné
         stavanie, tým menej všelijakými prílepkami a kráskami vnútri ozdobované, lež vpravde je ono
         umelecky vystavené, takže neviem, ktorý slovenský evanjelický kostol by sa mu vyrovnal.
   </p>
   <p>
    Svätyňa táto, ktorá už vnútornou vysokou stavbou svojou dojíma človeka, vzbudzuje hneď
         tajný nábožný cit a dušu kresťana dnu vstupujúceho božským akýmsi nadšením naplňuje. S
         vytržením si musíš spomenúť na bytnosť najvyššiu, bytnosť jedinú, keď toľkú krásu i veľkosť
         prostým jednoduchým umom staviteľským predstavenú vidíš. Takým citom nábožnosti som bol
         prejatý, keď som tadnu vstupoval. V svätyni tejto nadchnutá bola i duša moja božskosťou,
         ktorej prítomnosť som v tom okamihu nadobyčajne pocítil. Zraky iskriace som uprel prosto na
         oltár, na obraz sveta spasiteľa, a tam som prosil i dnes za spasenie rodu môjho.
         Blahoslavený národ, ktorý na takomto mieste boha vzýva, boha stvoriteľa, otca svojho, toho,
         ktorý ho neopúšťa, hoc by ho i celý svet potupoval a zatracoval, lež ktorý mu radšej skrze
         svätých prorokov posiela spasenie i vykúpenie v mene Krista, syna božieho. Lež tým
         blahoslavenejší je národ tento, čím velebnejšie svätyne bohu v dušiach svojich chová — nie
         ako synovia sveta, čo len pre nádheru chrámy ozdobné stavajú, ale v dušiach ich posvätnej a
         posvätenej bohu svätyne niet.
   </p>
   <p>
    Pred oltárom tisovským slúžieva bohu vyvolený syn národa nášho, olejom slávy i trpkosti
         jeho pomazaný a jemu posvätený kňaz, jeden z tých, ktorý nás životom svätej národa veci
         zasväteným vykúpili. Je to dôstojný Pavel Jozeffy.
    <sup>
     [
     <a class="footnote" href="#ftn.id2506847" name="id2506847">
      2
     </a>
     ]
    </sup>
    Hej, krajania, aká to pamätnosť! Šťastným sa menovať môžem, že som mu dnes aj
         len slabú svoju úctu zložil.
   </p>
   <p>
    S naším známym, úprimným priateľom ľudu pospolitého pánom Augustínom Horislavom
         Škultétym živý rozhovor sme viedli o našich veciach slovenských u pána Lojku, tunajšieho
         školy učiteľa. No a tu sa len pospomínalo niečo! Obzvlášť slovenčina a pritom „Hlasové“ i
         páni Čechisti nás zabávali.
   </p>
   <p>
    Medzitým skôr, ako prišla desiata hodina, ja som sa pobral ďalej. Cesta moja ma viedla
         na Tisovský hámor, ďalej hore popri potoku Furmanci cez Tisovský diel na Polhoru, a tak
         krásnym breznianskym poľom do samého tohto mesta, kde som sa popoludní okolo piatej
         zastavil. Brezno leží na oboch brehoch Hrona pod Holou, ktorej východné čelá pod menom hole
         Kráľovej v Gemerskej stolici sú známe. Mesto toto je strediskom Gemera, Malého Hontu,
         Zvolena a Liptova. Veľké polia, lúky, hole i hory každoročne obohacujú početných mešťanov
         jeho. Čistý štvorhranný rínok pekne mu pristane i s radnicou mestskou, ktorá naprostriedku
         stojí. Ale keď sa ti toto všetko bude páčiť, nenakukniže do ulíc breznianskych, tým menej
         do súkromných domov. Bo veru skúsiš i ty ako ten Handelčan, čo je to na diváky chodiť. I ja
         som tam už len niečo videl. Keď si na to všetko pomyslím, ako priateľ dobrých žartov zavše
         sa aj iným vyznať musím, že je tuná to extra slávne divadlo Kocúrkova, v ktorom ostrovidný
         náš Chalupka predstavenie vídaval, svoje kocúrkovské dejiny a maškarády.
   </p>
   <p>
    Večer sme sa vyšli prejsť s priateľom mojím Eduardom Filom na pravý breh Hrona. Tuná sme
         videli stavania nových škôl mestských, budovisko hodne vysoké, už skoro dohotoviť sa
         majúce, a rozchýrený valcový mlyn. Pravda, ešte len holé múry tu stáli, pusté ako väzba
         knihy, do ktorej ruka zapisovateľa ešte ani litierky nepoložila, a tak o ktorej obsahu sa
         ešte nič povedať nedá.
   </p>
   <p>
    Deň siedmeho júla sa zabelel nad Holou a s prvším svitom som už stál z východnej strany
         nad Breznom, poberajúc sa hore do Parichvostu. Ešte raz som sa obzrel zo zeleného vŕška na
         mesto a na Pohronie. Ľahké obláčiky redli a pretrhovali sa na šírom obzore, zlatožiarivá
         tvár slnca hotovila sa k púti svojej a k novej kráse dňa. Z jednej strany Pohronie jasalo
         sa už nad Holou a z druhej strany ligotavé blesky pozlacovali vrcholky hôr a kopcov. Široké
         breznianske pole na poludní ležalo predo mnou a naň za každou chvíľkou noví pracovníci
         vychádzali. Dolina pohronská sa mi predstavovala ako krásna, vŕškami svojimi ohradená
         záhrada a v nej pekné Brezno sťa mladá, zelenými vencami ovenčená nevesta, strojaca sa k
         sviatku pre ňu najslávnejšiemu. Zbohom Brezno! Krásny a bohatý je kraj tvoj a takým budeš
         aj ty ešte pre život náš — hrdo má na teba pozerať syn Tatry.
   </p>
   <p>
    Cez Parichvost sa príde na Mýto a odtiaľ hore dolinou dôjdeš na Jarabú. Cesta ta potrvá
         aspoň dve hodiny.
   </p>
   <p>
   </p>
   <p>
   </p>
   <div class="literallayout">
    <p>
     <span class="emphasis">
      <em>
       Jarabá v doline,
      </em>
     </span>
     <br/>
     <span class="emphasis">
      <em>
       jak rod náš vo svete —
      </em>
     </span>
     <br/>
     <span class="emphasis">
      <em>
       iba syn tvoj rodný
      </em>
     </span>
     <br/>
     <span class="emphasis">
      <em>
       vŕškami sa pletie.
      </em>
     </span>
     <br/>
    </p>
   </div>
   <p>
   </p>
   <p>
   </p>
   <p>
    Leží ona v doline pod Čertovicou hlboko. Zvonky stád a fujary pastierov jarabských počuť
         z temien hôľ až do dediny, kde všetko ticho, iba spevy vtáčika sa pritom z hory do okolia
         ozývajú. Ľudia, čo Jarabú do porekadla vzali „Pôjdeš, vraj, na vychovávanie na Jarabú“ —
         akoby teda na najposlednejšie miesto na svete — ľudia tí by sa mali všetci prísť na Jarabú
         podívať a chladnosť i nevšímavosť svoju ku krásam prírody stopiť v kráse jej. Krása Tatier
         zjavujúca sa v hlbokosti ich dolín a vo vysokosti k nebu sa pnúcich temien preniká tuto
         dušu každú a dojímať musí každého, kto má cit i hnutie pre vznešené zjavy prírody. I mňa
         prenikla až do kostí krása táto, sadol som si teda v hore nad Jarabou na kremenisté skaly
         pod konáristý buk. Zo skál som si tam urobil nádherný prírodný pult, rozmýšľal som tuná a
         zabával sa s citom vlastným v súzvuku prírody i napísal som do pamätníka svojho hore
         spomenuté slová o Jarabej.
   </p>
   <p>
    Dve Liptáčky šli hore chodníkom do Čertovice. Pustil som sa s nimi do chôdze i do
         rozprávky. Staršia bola matkou svätopeterského murára, mladšia ženou vavrišovského. Boli
         obe v Malohonte pri svojich pracujúcich, niesli si odtiaľ strovy i iné na poživu. Biedna tá
         dosť poživa ľudu nášho na takýto spôsob vyhľadávaná, a len by ešte zavše do komory a na
         ohnisko prišla! Pri tom ale všetkom musí ona byť sladkou tichému nášmu ľudu, bo nájdeš v
         ňom spokojnosť, prestávanie na tom, čo mu ruka božia udelila, a nádej lepších časov, ktorá
         sladí všetky trpkosti naše. Spokojné šli i tieto domov, hoci utrápené nad neprajnosťou
         hladového času (rok tento bol čas drahoty veľkej), lež verili ony i v budúci. Sú toto vraj
         pamätlivé roky, kde sa takto ľud trápi a musia prísť za nimi lepšie časy, čo ako. Ja som
         ich utvrdzoval v nádeji tejto, a dobre nášmu ľudu, že ju ešte má. Len ho pripravujme k tým
         budúcim nádejným dňom po dlhom utrpení. Na Čertovici som sa zase posadil medzi kry zelené a
         voňavé jej kvetiny, pozerajúc po okolitých stráňach a spomínajúc so živým prírody zvukom:
   </p>
   <p>
   </p>
   <p>
   </p>
   <div class="literallayout">
    <p>
     <span class="emphasis">
      <em>
       Hory slovenské, posiate kvetami,
      </em>
     </span>
     <br/>
     <span class="emphasis">
      <em>
       vypínate sa s hrdosťou, s krásami!
      </em>
     </span>
     <br/>
    </p>
   </div>
   <p>
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2523399" name="ftn.id2523399">
        1
       </a>
       ]
      </sup>
      <span class="emphasis">
       <em>
        Koburgovci (Coburgovci)
       </em>
      </span>
      — vetva saského kniežacieho rodu
               Vettinovcov. Od roku 1827 patrili im veľké majetky v Uhorsku, ktoré získali ženbou
               Ferdinanda Juraja Coburga s dcérou Antona Koháryho. Boli najvýznamnejší podnikatelia
               v železiarstve. Vybudovali a odkúpili mnoho vysokých pecí, hámre a valcovne na
               Horehroní i v okolí Dobšinej.
     </p>
    </div>
    <div class="footnote">
     <p>
      <sup>
       [
       <a class="para" href="#id2506847" name="ftn.id2506847">
        2
       </a>
       ]
      </sup>
      <span class="emphasis">
       <em>
        Pavol (Pavel) Jozeffy
       </em>
      </span>
      — (31. január 1775 Vrbovce — 29. marec
               1848 Tisovec), významný cirkevný hodnostár, osvetový a národný pracovník. Bojoval v
               evanjelickom generálnom konvente proti maďarizačným snahám grófa Karola Zaya, roku
               1842 viedol deputáciu do Viedne, ktorá odovzdala slovenský prestolný prosbopis.
               Horlivý obranca Ľudovíta Štúra a Katedry slovenskej reči a literatúry na evanjelickom
               lýceu v Bratislave (1843 — 1844). Od roku 1820 bol farárom v Tisovci.
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2507099">
       </a>
       Banská Boca, Považie liptovské, Hrádok, Svätý Ján, Svätý Mikuláš, Sielnica, Trnovec,
         Malá a Veľká Paludza, Ľupča, Lúčky
      </h2>
     </div>
    </div>
   </div>
   <p>
   </p>
   <p>
   </p>
   <p>
    Už slnce prestúpilo čiaru poludnú, keď som sa z Čertovice (ináč Čertovej svadby) spustil
         na Bocu. Kto neverí, skúsi. Obyvatelia sčiastky nemeckého a sčiastky slovenského pôvodu
         vedú si v domoch i všade poriadne a čiastočne ako banskí mešťania. Mužovia sa zaoberajú
         baníctvom, a že sú v prácach týchto ťažkých pilní i vytrvalí, ukazujú ich nízke, bledé a
         chudé, lež pritom všetkom dosť silné postavy. Dobývajú najviac zlato z tvrdých skál
         kremenistých. Ženy ich sa vyznačujú (naproti mužom) peknou vysokou bielou postavou — z
         ohľadu tohto som im páru v Uhorskej nevidel.
   </p>
   <p>
    Hory okolité sú, ak mám rieknuť, Alpy slovenské. V zime slýchať o lavínach i zamrznutých
         — pri divokých orkánoch a víchroch čert, ako sa vraví, svadby svoje drží, a beda tomu, kto
         na ne utrafí. Teraz v lete boli hory i doly zelené, plné trávy bujnej kvetistej a zdravej
         pre stáda, ktoré bolo vídať po kopcoch a stráňach doliniek. Rozkocháš sa tu v takomto čase
         v krásach prírody, kde v zime všetko len mrzne a mrzne. Tu po vysokých zelených kopcoch,
         tam po končiaroch balvanov žulových, čnejúcich ponad jedľové a borové hory pozeráš. Inde
         zase do otvárajúcich sa doliniek nakukujúc, prešiel som cez Malužinú, od Boce asi jednu
         hodinu vzdialenú ku Váhu. Pri Kráľovej Lehote som sa dostal cez pekný drevený most na pravý
         jeho breh, a tak som došiel na krajinskú hradskú, na ktorú som neďaleko mosta vystúpil do
         Hrádku.
   </p>
   <p>
    Hrádok je hlavný sklad a stredisko kupectva a obchodu, ktorý Liptáci s drevom robia.
         Tunajšie píly a spusty na Váhu, hromady narezaných klátov pri nich, premávanie sa pltníkov
         sem a tam, let pltí po bystrej vode — všetko to ukazuje na živosť tohto obchodu a na
         pilnosť Slovákov pritom.
   </p>
   <p>
    Dolu z Hrádku vedie most cez Belú do Poturnej. Belá je rieka čistá a bystrá, akej som
         viac v podobnej veľkosti i prudkosti sa valiacej pod Tatrami nevidel. Tečie ona spod
         Kriváňa od Pribyliny sem a neďaleko do Váhu sa vlieva, rozmnožiac jeho toky temer na raz
         väčšie. Podľa skusby jesto v jej vode mnoho živého striebra, čo i jej bystrosť a prudkosť
         na viac miestach, kde sa rieka široko nerozplýva, náramnou robí. Farba vody je biela, skrze
         čo sa výsledok skusby potvrdzuje a o čom aj samé jej meno svedčí.
   </p>
   <p>
    Kto krásu i velebnosť prírody obdivovať žiadaš, zastaň si na spomenutom moste za
         krásneho dňa. Slovenský Kriváň sa ti predstaví! Prvý úsvit ranný, ktorý som za živobytia
         svojho v Liptove uvítal 26. júna roku 1845 — úsvit tento, vari najpamätnejší za
         mládeneckého života môjho, strávil som tuná. S nadšením ducha som pozdravoval vychádzajúce
         slnce mohutného Kriváňa a dušou preniknutou až do najtajnejších jej hlbokostí obdivoval som
         zlatozornú krásu i velebu tohto výjavu. Celé okolie sa jasalo predo mnou ako chrám slávy a
         žuloskaly Kriváňa v lesknúcom sa odení stáli nad ním sťa zlaté, k nebu sa pnúce veže.
         Povetrie bolo plné milej raňajšej vône. V zlatých bleskoch slnečných, rozlievajúcich sa
         povetrím týmto, a v strieborných kvapkách ligotavej rosy zjavovala sa mi tajná moc božia.
         Nádej blízkej našej budúcnosti menila sa čoraz krajšími farbami v blyskotnom vzduchu ponad
         zelené pole — jej hlas v šume ranného vetra ku mne zaznieval — ba čo viac, zazdalo sa duši
         mojej, že je tu kraj neslýchaných i nevypovedaných vecí, že nevídané postavy, bohatieri a
         králi v tomto okamihu sa zbližujú ku mne. Takto čo vyššie vystúpilo nebeské slnce a čo
         nádhernejšie sa krásy jeho zrkadlili v krásach tohto kraja Tatry, tým väčšie bolo pohnutie
         moje nad výjavom tak vznešene veľkým.
   </p>
   <p>
    Štvrtého dňa púte mojej sa mi objavil Liptov v sláve Tatier i Považia svojho, ako som
         cez hrádocký most ďalej ku Poturnej prešiel. Na východ i na polnoc sa mi predstavili Tatry
         vo veľkosti i nádhernosti, bleskami ranného slnka ožiarené sťaby diamantová koruna kraja
         tohto a pod nimi Považie akoby večný raj v kráse a pôvabnosti. Hej, v ozdobe tejto prírody
         Tatier všetko akoby krajšie, milšie oko pútnika vrúcneho k sebe vábiť bude po Liptove.
   </p>
   <p>
    Na ľavej strane Váhu pod Poludnicou je Svätý Ján — bydlo to zemianskej rodiny
         Szentiványiovcov. Škoda, že tak hlboko padli títo potomci Bogomíra, slávneho pána
         slovenského niekedy v Liptove. Zabudli i oni na rod svoj opustený a na národnosť svoju.
         Pustili sa tak sami v priepasť potupy i večnej hanby odnárodnenia. Niekedy stál nad dedinou
         na jednom kopci pod Poludnicou hrad Bogomíra, ale ako ľudia povedajú, hromom spálený bol a
         prepadol sa. Preto vraj sa tak stalo, že dojka nečistoty dieťaťa darom božím zotierala. A
         veru, ako som očividno skúsil, skaza pohromy tejto ľahko môže zájsť, keď nie na tele aspoň
         na duši terajších potomkov Bogomíra, bo sa neoddávajú na cesty k spásonosnej budúcnosti
         vedúce. Milé hodiny som tuná trávil v spoločnosti vysokoctených rodičov povestného nášho J. Kalinčiaka
    <sup>
     [
     <a class="footnote" href="#ftn.id2507290" name="id2507290">
      3
     </a>
     ]
    </sup>
    a s bratom naším Jankom Klimom dnes až do podvečera. S ním sme zašli až pod ten
         kopec, kde hrad Bogomírovcov stál, na jednom mieste skalou neveľkou naznačený. Tu mi on
         rozprával o tom hrade a odtiaľto sme skusovali ohlas protivnej stráne. Celé penta i
         hexametre sme počuli v nej skandovať, a to bystrejšie, ako sme to my dakedy sami robievali.
         Tak napríklad na naše zavolanie ozvalo sa nám:
   </p>
   <p>
   </p>
   <p>
   </p>
   <div class="literallayout">
    <p>
     <span class="emphasis">
      <em>
       Dávnovekosti časov už sláva zahasla Slovákom.
      </em>
     </span>
     <br/>
     <span class="emphasis">
      <em>
       Dávnych krásy časov…
      </em>
     </span>
     <br/>
    </p>
   </div>
   <p>
   </p>
   <p>
   </p>
   <p>
    a zas na druhý raz:
   </p>
   <p>
   </p>
   <p>
   </p>
   <div class="literallayout">
    <p>
     <span class="emphasis">
      <em>
       Sláva budúcich liet ešte Slováka čaká.
      </em>
     </span>
     <br/>
    </p>
   </div>
   <p>
   </p>
   <p>
   </p>
   <p>
    Pritom za každým ozvaním hučia temné hory svätojánske ďaleko napoludnie až pod Ďumbier
         sa tiahnúce.
   </p>
   <p>
    Pravým brehom Váhu som sa ešte dnes ponáhľal cez Okoličné, Mikuláš, Ondrášovú a Ráztoky
         do Sielnice. Zaujímavý je výhľad z briežku od Ondrášovej na Liptov dolu. Dojímavejší a
         krajší ako inokedy bol on teraz pre mňa, keď sa plamenné ohňožiarne slnce poza tenuškú,
         pred večierkom na vysokých horách stávajúcu riedku paru ponáhľalo ta, za obrovský Choč,
         akoby sa klaňalo nádhernému Liptovu, v ktorého krištáľových riekach sa celý deň zrkadlilo a
         od ktorého mohutných štítov sa s leskom odbíjalo. Slnce už zhasínalo, už len vrcholce
         Tatier rubínmi maľovalo, už sa v žiarach večernej zory jeho krása stratila — a už bol tichý
         pokojný večer v Liptove. Choč sa vypínal z tej strany od Oravy ako obor okolitých Tatier,
         držiacich s ním stráž nad večernou tichosťou krajiny. Z druhej strany bolo vidieť končiar
         Kriváňa ako hlavu v tábore obrov tatranských. Až vykukol spoza nich bledý mesiac a
         vystupoval vždy vyššie na jasnom nebi ponad hlbokú dolinu Váhu, akoby tých mohutných obrov
         okolo nej stojacich sebou volal na tajnú cestu, ktorou on blúdieva po polnoci, kým ranné
         zore neosvietia tmavú nočnú krajinu. Tichučko bolo, keď som došiel pod borový diel, len to
         bledé svetlo mesiaca si šeptalo svoje tajomné pesničky so zelenými rastlinkami a kvetinkami
         okolo môjho chodníčka.
   </p>
   <p>
    Deviateho a desiateho júla som ostal v Sielnici pri drahej a príbuznej mi rodine
         Hroboňovskej. Už mi počalo byť ťažko, keď som nášho Bohdana
    <sup>
     [
     <a class="footnote" href="#ftn.id2507417" name="id2507417">
      4
     </a>
     ]
    </sup>
    doma nenašiel, bo bez neho by mi bola bývala Sielnica prázdnou. Tým milšie mi
         bolo potom, keď na druhý deň domov došiel tento najmladší syn početnej rodiny Hroboňovej, —
         tento jeden z najmladších synov Tatry. Prítomnosť jeho ma akousi tajnou mocou a túžbou
         naplnila, že som sa cítil ako pri boku anjela Tatier, ktorých túžbu večnú som videl v tvári
         jeho skrytú a zvuk ich tajný v hlase slova jeho som počul. Prečo to? Sám to vyznať neviem,
         ale to je tak. Keď sme brata nášho Janka Lacku,
    <sup>
     [
     <a class="footnote" href="#ftn.id2507424" name="id2507424">
      5
     </a>
     ]
    </sup>
    o ktorom vieme, že sa na pole filozofické púšťa, spomínali, vravel mi Bohdan:
         „Terajšia nemecká filozofia oproti duchu nášmu vraví a zapiera i nedopúšťa to, že my máme
         spasiť ľudstvo a že sa u nás má vyvinúť pravda najúplnejšie. Filozofia táto podala doposiaľ
         len formu a nič vyvedeného, preto môže mať rozum kto aký chce a rozumovať môže, ako sa mu
         páči, predsa nič nevyvedie. Ty konaj to, k čomu sa cítiš byť povolaným.“ Áno, konám i
         konáme to všetci a povolanie naše je ťažké, ako to trpiaceho spasiteľa ľudstva. To sám
         dodávam krátkym časom pozdejšie a budúcnosť iste mi tiež prisvedčí i dosvedčí.
   </p>
   <p>
    Predvčerom deviateho júla došiel k nám ešte Janko Rimavský
    <sup>
     [
     <a class="footnote" href="#ftn.id2504486" name="id2504486">
      6
     </a>
     ]
    </sup>
    a Janko Kučera
    <sup>
     [
     <a class="footnote" href="#ftn.id2504506" name="id2504506">
      7
     </a>
     ]
    </sup>
    z Trnovca. S nimi sme sa veselo zabavili v tunajšej škole, kde spev náš pán
         učiteľ Peter Pavel Záturecký
    <sup>
     [
     <a class="footnote" href="#ftn.id2504529" name="id2504529">
      8
     </a>
     ]
    </sup>
    hraním na fortepiano sprevádzal. Celý večer tak sa minul, že to ani nebolo
         znať. Proti spevu a muzike nikto nič nemal, len sa tá všeobecná naša žiadosť spomínala, aby
         sa spomedzi nás Slovákov čím skôr niekto na spev a muziku oddal, ktorý by na poli tomto
         vedel niečo vznešeného vystaviť. Veru krásne sú naše prostonárodné piesne v speve i muzike,
         zachvacujú ony najmä dušu mladú. Niet toho útleho citu, ktorý by nevyrazili, niet inde tak
         tajnej zachvacujúcej moci k čistým pocitom mladistej lásky ako v nich. Prvý, kto by sa na
         toto pole oddal, musel by nájsť lásku i uznanie národa celého, bo by ho vrúcnosťou i ohňom
         novým celý naplnil.
   </p>
   <p>
    Sielnický spolok miernosti počítal vyše sto údov, najviac mládencov a panien, lebo mnohí
         zo starých nedajú sa dôvodom presvedčiť, nedajú sa na žiaden spôsob od žida odviesť, len
         zanovito na svojom trvajú. Pán učiteľ Záturecký vedie dietky k úplnému poznaniu opilstva i
         následkov jeho. Nejedni z týchto mladých, novým slovom miernosti preniknutých, napriek
         rodičovskému karhaniu i zlorečeniu zachovávajú i jej zákony.
   </p>
   <p>
    Jedenásteho júla ráno som navštívil Trnovec, asi pol hodiny od Sielnice k východu
         vzdialený. Krásnou bude mestečko toto pre každého nezábudkou, kto sa tu pri dvojctihodnom
         pánovi s. Lehockom
    <sup>
     [
     <a class="footnote" href="#ftn.id2504598" name="id2504598">
      9
     </a>
     ]
    </sup>
    a v tovarišstve manželky jeho Miloslavy, šľachetnej a hrdinsky zmýšľajúcej
         Slovenky, zabaví. Jesto tu tiež spolok miernosti a to, čo som o údoch sielnických povedal,
         platí i o tomto. Lenže počujte, k potupe a hanbe tunajší učiteľ Horvaj nevstúpil ešte
         doňho. Známa je nízkosť jeho i z Národných novín; v súkromnosti on vše siaha hlbšie do
         potupenia. Pri všetkom nepriateľstve a vzpieraní sa pánov inšpektorov, richtárov atď. je
         pán Lehocký mužný zastávateľ pravdy. Lež Trnovec nepočúva hlasy prorokov svojich. Mnohých
         síce synov už vychoval, ale žiaden ešte nepriniesol medzi otcov svojich svetlo spasenia,
         pustiac sa každý za márnosťou sveta tohto v peklo zatratenia. V Trnovci je založená pri
         spolku miernosti aj knihovňa. Pán Lehocký chváli vždy pilnosť mládeže v čítaní, obzvlášť
         ale i v odnášaní kníh, bo sa, vraj, starší už hanbia prísť po knihu k pánu farárovi. Tak
         teda mládež všade napredku k dobrému — boh jej pomáhaj a osvieť tmavé rozumy ostatných.
   </p>
   <p>
    Odtiaľto som sa vrátil cez Ráztoky a Ondrášovú do Mikuláša. Čo som tuná skúsil, o tom
         idem pár slov povedať. Mešťania mikulášski sú naozaj hodní národovci slovenskí, akých som
         inde, vyznávam s pochvalou, medzi mešťanmi nepoznal. Zápal za všetko národné vidno v tej
         náklonnosti, ktorú ku všetkému novému, dobrému podujatiu slovom i skutkom dokazujú. Áno,
         posvätenie a stále zaujatie za všetko slovenské dosvedčili súkromne i verejne. Súkromné ich
         skutky nejednému slovenskému mládencovi budú hlboko v pamäti zapísané — ale tie radšej
         zamlčím, bo i Kristus povedal: „Tak rozdávaj dary svoje, aby nevedela ľavá ruka tvoja o
         tom, čo pravá robí.“ V obcovaní s nimi nájdeš prívetivosť, dôveru a úctu. Všetko to pekné
         vlastnosti človeka slovenského.
   </p>
   <p>
    Videli ste už, drahí priatelia moji, nášho kalendárnika? Rozumiem Gašpara Fejérpatakyho.
    <sup>
     [
     <a class="footnote" href="#ftn.id2504687" name="id2504687">
      10
     </a>
     ]
    </sup>
    Ak nie, príďte do Mikuláša, tam môžete vidieť živú satirickú jeho postavu.
         (Takto si on sám zvykol lichotiť a slová tieto si sám vzal do obyčaja z listu od dôstojného
         Severíniho mu písanom, ktorý mi tiež ukazoval.) On každého srdečne uvíta a svojimi
         žartovnými slovami pozdraví — viem, že sa do chuti pri ňom nasmejete, len nie ultra modum!
   </p>
   <p>
    Na druhý deň som s rozpomienkami opúšťal Mikuláš. Postava nášho „živého satirického
         Belopotockého“ mi ešte nezišla z umu a nejedno slovo jeho pohýna ma k smiechu i dnes.
         Prechádzajúc na ľavú stranu Váhu k Palúdzke: „Máte vy, mešťania naši,“ myslel som si a
         verím i teraz, „máte bujnú silu i jarý zápal v sebe.“ Tak je to všade. Budia sa sily,
         kriesi sa zápal a v ňom sa rodí posvätenie, kde jesto srdce, duch i vôľa; kde jesto
         vzbudzujúci hlas i volajúci slovom svätým k dušiam národa. Počúvate i vy hlas muža veľkého
         a šťastní ste, kým ho k srdciam vašim pripúšťate a do hlbokosti duší vašich prenášate.
         Sláva vám i jemu! Nech vás len vedie i ďalej slovo jeho posvätené pravde.“
   </p>
   <p>
    V Malej Paludzi som sa bavil u pána Ondreja Lanštiaka.
    <sup>
     [
     <a class="footnote" href="#ftn.id2504754" name="id2504754">
      11
     </a>
     ]
    </sup>
    Ale sa nedivte, že u Lanštiaka, bo pravdu píšem. Opisovať ho nejdem, však
         všetko zviete, keď počujete prevažne dôvodenia tohto horlivého obrancu češtiny, „oné staré
         pravdy se přidržejícího“. Čujte, že naši mužovia ako Štúr, Hurban, Hodža, Kuzmány, Hroboň,
         Lehocký — sú mu vraj ničím. Vari preto, že skutky svoje verejne v spisoch neroztrubujú, ako
         iní i tie, čo neurobili. „Čo oni počínajú, to je len novotárstvo.“ Teda všetko, čo sa na
         poli ducha času zjaví, je len novotárstvo? A či už dač nového nič nemá byť dobrého? Hej,
         veru iba nové bleskom novým naplní svety; tak ako slnce vtedy naozaj osvieti zem, keď na
         nové ráno vychodí, nie keď už zájsť má! Darmo je: staré ostane len starým, najmä keď už i
         splesnivie a človek sám pleseň túto zo seba striasť nemôže.
   </p>
   <p>
    „Štúr praje v novinách katolíkom“ — vari preto, že si i títo žiadajú žiť s nami ako
         synovia jednej krvi? „Aj naši terajší kňazi sú chladní za svoje vyznanie, takí by mali byť
         luteráni, ako boli tí, čo dakedy za svoje vyznanie zomierali. Posledný luterán bol Matúš
         Blaho; viac ich niet.“
   </p>
   <p>
    Keby sme pritom na evanjelium Krista zabúdali, sami by sme sa vpravde ľutovať museli, a
         keby nebolo pravého vyznavača cirkvi tej, ktorá vnuknutie dávala životu slovenskému, v
         ktorej sme sa slobodne myslieť naučili, v ktorej sme k poznaniu seba samých prišli a ktorej
         kňazi život slovenský prechovávali, pestovali a za pravdy jeho bojujú až dosiaľ.
   </p>
   <p>
    Pánu Lanštiakovi i to povedať musíme, že sám tiež v srdci musel ochladnúť, keď nezná
         Úniu Hurbanovu, v ktorej by (ak je nie na obe oči slepý) uvidel mužné bojovanie za sväté
         veci cirkvi tejto, a konečne, že za vyššie pravdy, ako nám luteránstvo dosiaľ donášalo,
         zomierať nám prichodí, za tie, ktoré sú ešte nie vykúpené našou krvou. Filozofia od pána
         Lanštiaka bola takto asi spomenutá: „Miesto toho, čo Hegla čítame, mali by sme sa radšej
         logiku, metafyziku etc., teologické dogmata omnia naspamäť učiť.“ Veru neviem, ktorý by už
         z nás túto radu Šalamúnovu nasledoval, a načo by nám to všetko bolo tak prísne? V inšom sa
         nám teraz zjavovať bude veda slovenská ako v logike, metafyzike, et comp. filozofických
         principiátov — tieto nás viac nespasia. Netreba tu mŕtve skelety systematické, ale živá,
         jasná pravda ducha slovenského — ducha človečenského. Hegla, viem, že už tak nedrhneme, ale
         ho ani naši predošlí nečítali s tým presvedčením, že by nad neho viacej nebolo. Ak on
         obanoval to, čo sa v školách učil, povieme mu, že by sme sa i my radšej inde vedy ducha
         nášho obživujúce učili, ako to, čo počúvame verejne. Najvážnejší predmet rečí našich bola
         čeština a zomierajúci čechizmus. Z toho sa ale môj antiheros pravdy nemohol zavše vykrútiť,
         zaskakujúc skokmi „Od Uralu k Tatrám na temeno“, z jednej veci na druhú, a hovoriac pritom
         „šeptem českého Labe“ tak, že to nemohol iba vari nedoumný, dlhovlasý a krátkorozumný
         všetko pochopiť, obzvlášť keď hovoril, prečo on „po slovensku mluví, však po česku psáti
         chce“. Načúval som tomu a tomuto podobné „jak říkáme: chtěj, nechtěj“, pravda, len tak
         comodissime jedným uchom dnu, druhým von; bo sa motanina a skrúcanina táto nemohla k srdcu
         dokrútiť. Odpoveď na ňu tiež len tuná dávam, bo som ja v tom saku, do ktorého ma temer do
         samého poludnia chytal, k slovu nemohol prísť.
   </p>
   <p>
    Inak som sa zabával popoludní vo Veľkej Paludzi s bratom S. Čajakom.
    <sup>
     [
     <a class="footnote" href="#ftn.id2505657" name="id2505657">
      12
     </a>
     ]
    </sup>
    Tu v zelenom starom háji nad dedinou a v kvetistej utešenej záhrade urodzených
         pánov Platthyovcov
    <sup>
     [
     <a class="footnote" href="#ftn.id2505677" name="id2505677">
      13
     </a>
     ]
    </sup>
    skoro som zabudol na „trampoty“ pána Lanštiakove. Je on aj ujec rovesníka môjho
         Čajaka, ktorého teraz spomínam. Blízki sú si oni rodinou, nie tak blízki mysľou. Lež tak je
         to všade s nami! Brat sa rozdvojuje s bratom, syn proti otcovi a otec proti synovi v tomto
         veku povstáva. Len mladé pokolenie slovenské musí stále bystrým zrakom pozerať za hviezdou
         života svojho. Myseľ zatvrdilú v starom treba nám odbíjať mysľou zápalistou, duchom
         neprestrašeným a mužným. Proti ich jednému slovu musí stáť našich sto ohnivých, vážnych,
         dôvodných, nepodvratiteľných. Pred každým sa zodpovedať musíme z nových krokov našich,
         žiadneho z nás nenájde čas bez odporu a bez boja. Keď ukážeme všade stálu a hrdinskú myseľ,
         zvíťaziť musíme nad týmto svetom, lebo boh je s nami!
   </p>
   <p>
    Trinásteho toho mesiaca som bol v Ľupči, kde mešťania slovenskí tým ukázali zápal svoj k
         veciam svätým, že sa dvojctihodnému pánu Adamovi Philadelphymu
    <sup>
     [
     <a class="footnote" href="#ftn.id2505728" name="id2505728">
      14
     </a>
     ]
    </sup>
    všetci pod krátkym časom do spolku miernosti uviesť dali. „Prevez, prevez,
         prievozníčku,“ volal som popri Váhu a čochvíľa som už stál na pravom jeho brehu. Asi za
         hodinu som sa dostal na Lúčky. Sú to teplé kúpele v peknom romantickom údolí pod Chočom.
         Meno im dali Liptáci, ktorí sa tuná od svojho nevídaného inde ani v najmenšej svojej podobe
         kraja odlučujú, keď sa do susednej Oravy poberajú. V Lúčkach bolo dosť pánikov liptovských
         i oravských, viac ešte židov z oboch stolíc. Tamtí magyarúl, títo zas dáko inak medzi sebou
         neustajne handlevúzovali. Bodaj by ste si, reku, ľudia, svoje hriechy mohli zmyť v týchto
         vodách, už či filisterské, či manské, či aké ich máte, len aby ste v čistote srdca mohli
         vstúpiť dakedy pred rod Tatry, keď sa čas pred vami za sudcu postaví.
   </p>
   <p>
    Nechal som v Lúčkach všetko tak, tešiac sa radšej v pôvabnostiach dolinky, ktorá sa ťahá
         na polnoc od Lúčok ku Orave popod Choč. Hore ňou som stretal švárne dievčatá liptovské,
         nesúce jahody po okolitých hájoch nazbierané a rád som bol, že som sa tu na ovocí tomto
         zdravom pohostil. Asi za hodinu som došiel na vrch k hraniciam dvoch stolíc, z jednej som
         plný vrúcich citov a drahých rozpomienok odchádzal, druhú zas plnú zvedavosti vítal, bo to
         bola biedna, všade rozchýrená Orava. Slnce už nesvietilo po utíšených jej dolinách, len sa
         posledné ohnivé blesky jeho bozkávali s vŕškami a skalnatými kopcami — až i tieto obledli a
         skapali, len chladný vietor od polnoci fúkal dolinami.
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2507290" name="ftn.id2507290">
        3
       </a>
       ]
      </sup>
      <span class="emphasis">
       <em>
        Ján Kalinčiak
       </em>
      </span>
      — (1822 — 1871), štúrovský prozaik a literárny
               kritik. Bol synom evanjelického farára a zemianky z Vrútok, narodil sa v Záturčí a
               zomrel v Martine.
     </p>
    </div>
    <div class="footnote">
     <p>
      <sup>
       [
       <a class="para" href="#id2507417" name="ftn.id2507417">
        4
       </a>
       ]
      </sup>
      <span class="emphasis">
       <em>
        Samo Bohdan Hroboň
       </em>
      </span>
      — (1820 — 1894), štúrovský básnik,
               filozof, jazykovedec a folklorista, predstavíteľ slovenského mesianizmu. Po štúdiách
               v Levoči, Bratislave a Halle ochorel a žil u brata Ľudovíta v Sielnici.
     </p>
    </div>
    <div class="footnote">
     <p>
      <sup>
       [
       <a class="para" href="#id2507424" name="ftn.id2507424">
        5
       </a>
       ]
      </sup>
      <span class="emphasis">
       <em>
        Ján Lacko
       </em>
      </span>
      — člen garbiarskej podnikateľskej rodiny v
               Liptovskom Mikuláši
     </p>
    </div>
    <div class="footnote">
     <p>
      <sup>
       [
       <a class="para" href="#id2504486" name="ftn.id2504486">
        6
       </a>
       ]
      </sup>
      <span class="emphasis">
       <em>
        Ján Francisci-Rimavský
       </em>
      </span>
      — (1822 Hnúšťa — 1905 Martin),
               mnohostranný pracovník národného hnutia, politik, redaktor, publicista, spisovateľ a
               prekladateľ. Vedúca osobnosť študentov v Levoči. S jeho menom sú spojené takmer
               všetky národné a kultúrne slovenské podujatia v druhej polovici 19. storočia.
     </p>
    </div>
    <div class="footnote">
     <p>
      <sup>
       [
       <a class="para" href="#id2504506" name="ftn.id2504506">
        7
       </a>
       ]
      </sup>
      <span class="emphasis">
       <em>
        Ján Kučera
       </em>
      </span>
      — (1821 Sklabiná — 1849 Zvolen), člen národného
               hnutia slovenských študentov na bratislavskom lýceu. Na protest proti zosadeniu
               Ľudovíta Štúra odišiel z Bratislavy do Levoče. Pracoval v redakcii Štúrových
               Slovenských národných novín. V revolučných rokoch 1848 — 1849 bol veliteľom
               slovenských dobrovoľníkov.
     </p>
    </div>
    <div class="footnote">
     <p>
      <sup>
       [
       <a class="para" href="#id2504529" name="ftn.id2504529">
        8
       </a>
       ]
      </sup>
      <span class="emphasis">
       <em>
        Adolf Peter Záturecký
       </em>
      </span>
      — (1837 Sielnica — 1904), učiteľ,
               organista. Okrem pedagogickej činnosti bol aj literárne činný. Bol zberateľom
               porekadiel a prísloví. Prispieval do mnohých časopisov. Jeho otec a po ňom aj on bol
               učiteľom v Sielnici.
     </p>
    </div>
    <div class="footnote">
     <p>
      <sup>
       [
       <a class="para" href="#id2504598" name="ftn.id2504598">
        9
       </a>
       ]
      </sup>
      <span class="emphasis">
       <em>
        Ján Lehotský
       </em>
      </span>
      — národne uvedomelý evanjelický farár († 1880) v
               Trnovci. Jeho manželka Miloslava Lehotská († 1849) odovzdávala ceny a uznania za
               najlepšie literárne práce na I. zasadnutí Jednoty mládeže slovenskej pri
               evanjelických školách v Uhorsku v Liptovskom Mikuláši v auguste 1845.
     </p>
    </div>
    <div class="footnote">
     <p>
      <sup>
       [
       <a class="para" href="#id2504687" name="ftn.id2504687">
        10
       </a>
       ]
      </sup>
      <span class="emphasis">
       <em>
        Gašpar Fejérpataky-Belopotocký
       </em>
      </span>
      — (1794 — 1874), knihár,
               kníhkupec, priekopník slovenského ochotníckeho divadelníctva. Zakladal nedeľné školy,
               spolky miernosti a zúčastňoval sa na mnohých národných podujatiach. Obľubu si získal
               jeho Nový i starý vlastenecký kalendár (1830 — 1853).
     </p>
    </div>
    <div class="footnote">
     <p>
      <sup>
       [
       <a class="para" href="#id2504754" name="ftn.id2504754">
        11
       </a>
       ]
      </sup>
      <span class="emphasis">
       <em>
        Andrej (Ondrej) Lanštiak
       </em>
      </span>
      — (1821 Palúdzka — 1908 Siladice),
               evanjelický farár, publicista. Vystúpil proti Štúrovej spisovnej slovenčine. V
               brožúrach Štúrovčina a posouzení knihy Nárečja slovenskuo a Anti-Magyar osočoval
               Ľudovíta Štúra a Michala Miloslava Hodžu.
     </p>
    </div>
    <div class="footnote">
     <p>
      <sup>
       [
       <a class="para" href="#id2505657" name="ftn.id2505657">
        12
       </a>
       ]
      </sup>
      <span class="emphasis">
       <em>
        Ján Čajak starší
       </em>
      </span>
      — (1830 Paludza — 1867 Liptovský Ján),
               učiteľ, evanjelický farár. Písal básne a satiry na spoločenský a národný život. Po
               jeho smrti vyšli Básne Jána Čajaka (1875).
     </p>
    </div>
    <div class="footnote">
     <p>
      <sup>
       [
       <a class="para" href="#id2505677" name="ftn.id2505677">
        13
       </a>
       ]
      </sup>
      <span class="emphasis">
       <em>
        Platthyovci
       </em>
      </span>
      — stará dolnooravská rodina, národne
               uvedomelá
     </p>
    </div>
    <div class="footnote">
     <p>
      <sup>
       [
       <a class="para" href="#id2505728" name="ftn.id2505728">
        14
       </a>
       ]
      </sup>
      <span class="emphasis">
       <em>
        Adam Philadelphy (Philadelphi)
       </em>
      </span>
      — evanjelický farár v dnešnej
               Partizánskej Ľupči, narodený 17. apríla 1803 v Ľubietovej, zomrel 22. marca 1874 v
               Partizánskej Ľupči
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2505809">
       </a>
       Orava
      </h2>
     </div>
    </div>
   </div>
   <p>
   </p>
   <p>
   </p>
   <p>
    Tu som bol svedkom biedy i slávy našej. Nespytujte sa ale na tamtú, od nej i dnes oči
         odvraciam; na túto len mám zraky upreté, jej chcem k víťazstvu dopomôcť.
   </p>
   <p>
    Cez Leštiny a Vyšný Kubín do Dolného som sa dostal nasledujúceho dňa. Drahé mi boli
         hodiny strávené tu u dvojctihodného pána Nováka,
    <sup>
     [
     <a class="footnote" href="#ftn.id2505838" name="id2505838">
      15
     </a>
     ]
    </sup>
    najviac preto, že som tu mohol byť v spoločnosti Michala Miloslava Hodžu,
    <sup>
     [
     <a class="footnote" href="#ftn.id2505855" name="id2505855">
      16
     </a>
     ]
    </sup>
    ktorý ešte včera prišiel do Oravy. Je to postava pravého génia Tatier,
         predstavujúca silu, smelosť, neohrozenosť mužskosti a zanietenia za pravdu. Keď on v
         spoločnosti hovoril, nik ani nešuchol, ani nečuchol, každý s úctou počúval muža vážneho.
         Oj, keby ťa tak, ty nadšený rozširovateľ a kriesiteľ života nášho, počúvať chceli tí, ktorí
         sú bludom prevráteného veku zatemnení, keď im vo svetle pravdy spasenie zvestuješ, nebolo
         by treba hromov ani búrok ku vzkrieseniu všetkých synov Tatry. Lež mnohí nedbajú na hlasy
         sväté, búrka sa blíži, zahynie podlosť, zvíťazí pravda, ale beda tým, ktorí nebudú
         pripravení k boju spravodlivému.
   </p>
   <p>
    Medzi pamätihodnosti Kubína prislúcha stoličná knihovňa, podľa slov jej knihovníka do
         40 000 kníh, vo všetkých rečiach európskych písaných, v sebe obsahujúca obrazy
         prírodopisné, a pritom mnohé mapy. Všetko toto daroval stolici jej zakladateľ Vavrinec Čaplovič,
    <sup>
     [
     <a class="footnote" href="#ftn.id2505929" name="id2505929">
      17
     </a>
     ]
    </sup>
    nám medzi viedenskými Slovanmi známy; a neprestáva ešte vše posielať čo
         slávnejšie diela z najnovších čias na doplnenie knihovne. Klasické diela Grékov a Rimanov v
         krásnych vydaniach tiež tu nájdeš. Zložená je ona v hodnej palote stojacej naprostred
         trhoviska kubínskeho, s bytom knihovníka. Domáci i cudzí sem môže prísť podľa ľúbosti,
         lenže knihy so sebou nik nedostane. Ja nechtiac zabavil som sa v knihovni tejto samým
         obzeraním kníh, obrazov i máp vyše dvoch hodín, len potom som pomyslel na ďalšiu cestu k
         zámku Oravskému.
   </p>
   <p>
    Zámok Oravský stojí na vysokej skale vprostred doliny nad riekou Oravou. Vystavený je
         odspodku tej skaly až navrch a hrebeňom samým vedú múry pokryté dachom a chodbou opatrené
         na ten ostatný končiar skaliny. Stavisko zámku záleží z troch oddelení. V prvom býva
         najvyššie oficierstvo panstva; druhé je pusté, ale prikryté, ktorým sme za hodnú chvíľku
         šli s pánom J. Matúškom,
    <sup>
     [
     <a class="footnote" href="#ftn.id2505982" name="id2505982">
      18
     </a>
     ]
    </sup>
    vychovávateľom panských detí na zámku, až sme sa dostali hore drevenými schodmi
         do tretieho. Toto čnie na samučičkom vrchovci. Poznať ešte, ako tuná stáli chyže a paloty,
         lež je už všetko pusté — pustá i tá diera, kde dakedy Matiáš kráľ
    <sup>
     [
     <a class="footnote" href="#ftn.id2506010" name="id2506010">
      19
     </a>
     ]
    </sup>
    svojho arcibiskupa dal zamurovať so slovami: „Arva fuisti Petre, Arva eris et
         in Arva morieris.“
    <sup>
     [
     <a class="footnote" href="#ftn.id2506030" name="id2506030">
      20
     </a>
     ]
    </sup>
    Hu! Temnota a pustota upomínala ma na hrôzu, keď som do tej diery vkročil.
         Strašné, komu je svetlo života odňaté, však strašnejšie, komu ono v biednej duši nesvieti!
   </p>
   <p>
    Potom sme išli spomenutou chodbou na ten prostostrmý, do sto siah vysoký končiar. Nad
         takou priepasťou som nikdy predtým nestál; ale sme oba predsa smelo pozerali do hlbín Oravy
         dolu. Niekedy sme odlúpenú z múra skalu zhodili. Táto, udrúc sa o skalnatý breh, rozmlela
         sa každá na sto a sto kusov drobulinkých. V zbrojnici sme obzerali pištole, taršule,
    <sup>
     [
     <a class="footnote" href="#ftn.id2578064" name="id2578064">
      21
     </a>
     ]
    </sup>
    šable a iné veci od čias Rákócziho tuná hrdzavejúce. Vyťahovali sme krivé
         turecké paloše, dávno vydobyté víťazstvom slovenských šuhajov, teraz tuná mŕtvo ležiace,
         vari k potupe slabého veku tohto. Zbroje tieto sú zložené v prvom oddelení zámku, kde sa i
         zámocký kostol s hrobkou rodiny Thurzovskej
    <sup>
     [
     <a class="footnote" href="#ftn.id2578084" name="id2578084">
      22
     </a>
     ]
    </sup>
    nachodí. Že sme kľúča od toho nemali, bočnými dvierkami skrz chyže pána
         veľkomožného Andreja Revického
    <sup>
     [
     <a class="footnote" href="#ftn.id2578104" name="id2578104">
      23
     </a>
     ]
    </sup>
    som bol vovedený na chór, odkiaľ som sa obzvlášť na peknú alabastrovú podobizeň
         Thurzu, niekdajšieho palatína, podíval. Z pána Revického by si mali príklad brať ľudia
         takí, čo sa pre svoju urodzenosť alebo veľkomožnosť panskú, ale dosť často chudú a biednu,
         za svoj rod a národnosť jeho hanbia. Pán tento sám si drží Národné noviny naše, s radosťou
         počúval o tehdajších zjavoch národného života, akoby sa jeho samého najbližšie boli týkali.
   </p>
   <p>
    Bolo už pätnásteho júla ráno, keď som po zámku Oravskom chodil a ešte dopoludnia tou
         istou cestou, ktorou som predšieho dňa sem prišiel za dve hodiny, vrátil som sa na most
         kubínsky dolu, t. j. popri Orave, na Mokraď, povestnú dedinu storočným mostom zo samého
         dreva, bez pilierov vystavaným. Tak pravým brehom Oravy som šiel cez Bisterce, Veľkú Ves
         (mestečko toto je rodiskom povestného už teraz maliara nášho Petra Bohúňa.
    <sup>
     [
     <a class="footnote" href="#ftn.id2578138" name="id2578138">
      24
     </a>
     ]
    </sup>
    Tu som sa naučil to porekadlo ľudu, že je Choč, okolo ktorého celá Dolná Orava
         leží, pupok sveta. Liptáci, ktorí, ako sa vraví, trochu len tej milej známosti z geografie
         majú, hovoria, že je Kriváň v prostriedku sveta, a síce, že sa rieky z neho do dvoch morí
         valia. Rozumejú tu hlavne Poprad i Váh, moria pritom Baltické a Čierne) do Istebného na
         noc. Ani neznám, ako skoro mi prešiel dnešný večer v spoločnosti dôstojného pána Matúšku,
         brata toho, s ktorým som dnes po zámku chodil. Sú to oba hodní synovia Slávy. Rozprávali
         sme tu najviac o veciach našich slovenských a medziiným sme spomenuli, že je veru už čas,
         aby sa ľudu nášmu v kostoloch po slovensky kázalo. Páni farári liptovskí to už robia a
         Oravci ich v tom horlivo nasledujú — tak mi povedal pán Matúška. Teda si už teraz vydobyla
         právo svoje vlastné slovenčina a v šľachetných dušiach pastierov ľudu našla opatrovníkov
         svojich.
   </p>
   <p>
    Istebnianska a leštinská sú dve artikulárne
    <sup>
     [
     <a class="footnote" href="#ftn.id2578191" name="id2578191">
      25
     </a>
     ]
    </sup>
    evanjelické cirkvi na Orave. Majú staré, drevené ešte kostoly. Istebniansky
         stojí už vyše dvesto rokov nad touto dedinou a od toho času staré lipy slovanské povievajú
         nad ním ticho a tajno, akoby v šume svojom zvuky toho ducha spievali, ktorý od tých
         stovekov zavieval nad nimi. Hej, lipy len šumia, veky ponad ne preletujú a tajomné piesne
         ducha vekov sa objavovať začínajú pred svetom. To i vo mne šum líp storočných tajomné hlasy
         budil, keď som v dume večernej pohrúžený pod nimi sedel. Z jednej strany ležala mi pred
         okom Hoľa kubínska ako vekovitá zakliata mohyla; z druhej strany Hrdoš a Šíp, vysoké hory
         oravské, stoja nad tokom rieky, a tie sa zjavovali v hodine tejto ako v balvan prekliati
         velikáni nad tajomnou krajinou. Ticho všade, temno všade, len vietor veje morom a šumí
         piesňami v šepote konáristých líp i potešuje nimi duše tie, ktoré veria v tajomný, ale
         pravdivý hlas ducha a čakajú na jeho vyplnenia deň veľký.
   </p>
   <p>
    Opustil som Istebné šestnásteho júla, už nechávam zaujímavé pobrežia Oravy, schádzajúc
         pravým jej brehom niže Párnice v úzku dolinu Svinky; ešte raz som sa poobzeral okolo,
         chtiac nejakú pamiatku nakoniec vyniesť z Oravy. Aj! Tu sa dvíha, so svojimi skalinami
         tvorí Šíp predo mnou. Dívam sa tou stráňou nad Oravu, na jeho divné balvany. V nich sa mi
         zdajú objavovať podoby zakliatych. Tu sa mi ukazuje obraz, akoby pán bohatý víťazne
         vykračoval z hradu svojho na bujnom koni vprostred ľudu vlastného, požehnávajúceho kroky
         jeho. Tuto zas vedie žrec bezhlavý junca k obeti, držiac tohto v jednej ruke a druhou
         ukazujúc na posvätné miesto obetovania. Tamto idú karavány, akoby po svätej púti a zelené
         jedle slúžia im akoby za tienidlá v púšti horúcej. Toto sú nielen divé prírody Tatier, ale
         zakliate postavy duchov ich, pod ktorými tuná Orava hučí a ponáhľa sa tokom strmým, akoby v
         lunách tých bežali do mora večnosti luny času osudného, po ktorého doplnení objavia sa
         obrovské postavy, podobné tým zakliatym, ale živé v silách i moci nadprirodzenej.
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2505838" name="ftn.id2505838">
        15
       </a>
       ]
      </sup>
      <span class="emphasis">
       <em>
        Samuel Novák
       </em>
      </span>
      — evanjelický farár a senior v Dolnom Kubíne,
               svokor Pavla Országha Hviezdoslava (18. máj 1816 Trnovec — 3. január 1895 Dolný
               Kubín)
     </p>
    </div>
    <div class="footnote">
     <p>
      <sup>
       [
       <a class="para" href="#id2505855" name="ftn.id2505855">
        16
       </a>
       ]
      </sup>
      <span class="emphasis">
       <em>
        Michal Miloslav Hodža
       </em>
      </span>
      — (1811 Rakša — 1870 Těšín), básnik,
               publicista, jedna z vedúcich osobností slovenského národného hnutia. Po štúdiách
               takmer tridsať rokov pôsobil v Liptovskom Mikuláši. Aktívny člen študentskej
               Spoločnosti českoslovanskej v Bratislave, zúčastnil sa na Prosbopise liptovského
               seniorátu o utvorenie Katedry reči a literatúry českoslovanskej na lýceu v
               Bratislave, na Prestolnom prosbopise ako aj na kodifikácii spisovnej slovenčiny a
               založení Tatrína a pod. Bol organizátorom revolučného vystúpenia v rokoch 1848 —
               1849, zakladajúcim členom Matice slovenskej a iných podujatí.
     </p>
    </div>
    <div class="footnote">
     <p>
      <sup>
       [
       <a class="para" href="#id2505929" name="ftn.id2505929">
        17
       </a>
       ]
      </sup>
      <span class="emphasis">
       <em>
        Vavrinec Čaplovič
       </em>
      </span>
      — (1778 Jasenová — 1853 Bratislava), zeman,
               horlivý zberateľ kníh. Bol úradníkom Oravskej stolice, potom archivárom rodiny
               Zichyovcov v Bratislave. Za tridsať rokov zozbieral do šesťdesiattisíc kníh, ktoré
               daroval svojim rodákom.
     </p>
    </div>
    <div class="footnote">
     <p>
      <sup>
       [
       <a class="para" href="#id2505982" name="ftn.id2505982">
        18
       </a>
       ]
      </sup>
      <span class="emphasis">
       <em>
        Janko Matúška
       </em>
      </span>
      — (1821 Dolný Kubín — 1877 Dolný Kubín),
               úradník a básnik. Bol príslušníkom štúrovskej mládeže, tvorca hymnickej piesne Nad
               Tatrou sa blýska (1844). Skladal balady, historické povesti a pokúsil sa aj o
               drámu.
     </p>
    </div>
    <div class="footnote">
     <p>
      <sup>
       [
       <a class="para" href="#id2506010" name="ftn.id2506010">
        19
       </a>
       ]
      </sup>
      <span class="emphasis">
       <em>
        Kráľ Matiáš, Matej Korvín
       </em>
      </span>
      — (1440 — 1490), uhorský kráľ v
               rokoch 1458 — 1490. Energický, výbojný panovník, ktorý sa stal aj českým kráľom. Za
               jeho vlády vzrástol význam aj slovenských miest a kultúry. Vznikla Academia
               Istropolitana v Bratislave, (1465), dóm sv. Martina v Bratislave, dóm sv. Alžbety v
               Košiciach, diela majstra Pavla z Levoče a iné. Postava tohto kráľa prenikla aj do
               ľudových povestí.
     </p>
    </div>
    <div class="footnote">
     <p>
      <sup>
       [
       <a class="para" href="#id2506030" name="ftn.id2506030">
        20
       </a>
       ]
      </sup>
      <span class="emphasis">
       <em>
        Arva fuisti…
       </em>
      </span>
      — preklad do slovenčiny: Peter, na Orave si, na
               Orave budeš a na Orave zomrieš!
     </p>
    </div>
    <div class="footnote">
     <p>
      <sup>
       [
       <a class="para" href="#id2578064" name="ftn.id2578064">
        21
       </a>
       ]
      </sup>
      <span class="emphasis">
       <em>
        taršuľa
       </em>
      </span>
      — kapsa, vojenská torba (nárečový tvar)
     </p>
    </div>
    <div class="footnote">
     <p>
      <sup>
       [
       <a class="para" href="#id2578084" name="ftn.id2578084">
        22
       </a>
       ]
      </sup>
      <span class="emphasis">
       <em>
        Thurzovci
       </em>
      </span>
      — bohatý veľmožský uhorský rod, ktorého členovia
               dosiahli vysoké krajinské hodnosti. Najznámejší bol palatín Juraj Thurzo (zomrel roku
               1616).
     </p>
    </div>
    <div class="footnote">
     <p>
      <sup>
       [
       <a class="para" href="#id2578104" name="ftn.id2578104">
        23
       </a>
       ]
      </sup>
      <span class="emphasis">
       <em>
        Andrej Revický
       </em>
      </span>
      — uvedomelý slovenský zeman
     </p>
    </div>
    <div class="footnote">
     <p>
      <sup>
       [
       <a class="para" href="#id2578138" name="ftn.id2578138">
        24
       </a>
       ]
      </sup>
      <span class="emphasis">
       <em>
        Peter Bohúň
       </em>
      </span>
      — (1822 Veličná — 1879 Biala Lipník, PĽR), maliar
               a litograf. Bol zakladateľom slovenského historického maliarstva, tvorca obrazov
               slovenských ľudových krojov a autor portrétov slovenských národovcov.
     </p>
    </div>
    <div class="footnote">
     <p>
      <sup>
       [
       <a class="para" href="#id2578191" name="ftn.id2578191">
        25
       </a>
       ]
      </sup>
      <span class="emphasis">
       <em>
        Artikulárny kostol
       </em>
      </span>
      — podľa zákona z roku 1681, ktorý
               obmedzoval slobody protestantov, v ôsmich stoliciach na Slovensku boli určené dve
               miesta (v každej stolici), kde si mohli protestanti (ev. a. v.) postaviť drevený
               kostol, zriadiť faru a školu. Na Orave to boli Leštiny a Istebné, v Liptove Paludza a
               Hybe.
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2578280">
       </a>
       Turčianska stolica, Považská diera
      </h2>
     </div>
    </div>
   </div>
   <p>
   </p>
   <p>
   </p>
   <p>
   </p>
   <div class="literallayout">
    <p>
     <span class="emphasis">
      <em>
       Turiec okrúhly, obsiaty horami,
      </em>
     </span>
     <br/>
     <span class="emphasis">
      <em>
       čo vyzerá ako to vajíčko,
      </em>
     </span>
     <br/>
     <span class="emphasis">
      <em>
       maličký, pekný ako to jabĺčko,
      </em>
     </span>
     <br/>
     <span class="emphasis">
      <em>
       ktoré sa guľká medzi stromčekami…
      </em>
     </span>
     <br/>
    </p>
   </div>
   <p>
   </p>
   <p>
   </p>
   <p>
    ukázal sa mi v kráse záhrady, horami svojimi akoby zeleným plotom ohradený a bleskami
         slnka ožiarený, tak jasno, tak skvejúco, akoby tá utešená spanilosť jeho každou chvíľou
         vzrastať mala. Tešil som sa popredku na milosť kraja tohto, do ktorého ma teraz jasný, milý
         podvečer uvádzal. S každým novým výjavom nové city milosti i krásy rozpaľovalo vo mne
         turčianske Považie, až som došiel do Sučian ku dôstojnému pánovi Andrejovi Kôrkovi. Od
         tohto činného muža máme Zatratenie a spasenie, skrz brata Mikuláša Ferienčíka
    <sup>
     [
     <a class="footnote" href="#ftn.id2578345" name="id2578345">
      26
     </a>
     ]
    </sup>
    do veršov uvedené. V rukopise u neho nájdeš dejepis cirkvi evanjelickej
         sučianskej a zas osobitne celého seniorátu turčianskeho, z ktorého výťah mienil dať do
         tlače a ktorý si dajedni cirkevníci jeho poodpisovali pri tom všetkom, že sa ho dietky v
         kratšom obsahu pilne v škole učia. Zaoberá sa tento hodný slova božieho kazateľ v čas od
         povinnosti slobodný krasopísaním a kreslením. Preberajúc formuly a menšie kreslené obrázky,
         natrafil som na jednu formulu od Ondreja Majtána písanú. Dopytoval som sa hneď na tohto
         šuhaja, bo jeho písmo a kreslenie v nej som rovnaké z ohľadu krásy i čistoty u pána Kôrku
         našiel. Dostal som správu, že to písal šuhajík len dvanásťročný a ako vzor krasopísma, keď
         zo školy sučianskej pred dvoma rokmi vystupoval, na verejné skúšky podal. Napredku formuly
         tejto bola tvár jeho i s poprsím odkreslená rukou pána Kôrku, a to podľa uistenia jeho
         dobre trafená. Vyzerala tomuto malému umelcovi bystrosť z očí a veselosť i smelosť z tváre,
         čelo mal vysoké (pani Kôrková vravela, že to filozofická tvár). No, už akákoľvek by bola,
         dosť na tom, vlohy, ktoré písmom a kreslením tak za mladi ukázal, svedčia, že by sa bol
         stal z neho hodný umelec. „Škoda mu“, povedal som medzi pochvalou, „v Sučanoch pri pluhu
         ostávať.“ — „Otec ho chcel i do škôl poslať“, vyhováral sa na to pán Kôrka, „ale že mu
         synovia ostatní vymreli, doma ho zadržal, bo pekné hospodárstvo má.“ — „No tak nechže mu
         aspoň tohto boh živí, aby mal potešenie z neho, akého by sa bol stal účastným dakedy celý
         národ, keby sa bohaté závody boli rozvinuli.“ Chválili mi ho z každej dobrej stránky nadto,
         a ja som opakoval: „Škoda nerozvinutých darov, aké Majtán v tomto písme ukázal.“ Lež ešte
         raz od srdca hovoriť musím: Škoda všetkých šuhajov rodu nášho, čo tak ukrytí a nepoznaní
         zostávali i zostávajú ako tento. Nie jeden by z nich celému rodu k zvelebeniu slúžil, ale
         takto bieda naša nedopúšťa sa nám ďalej vyšinúť. Nastupujúceho dňa sa mi i nad Turcom v
         ohnivých farbách zory menila skvelej budúcnosti nádej. Na úrodných poliach sučianskych k
         mojej radosti s jasným vychádzajúcim slniečkom som vítal včasnú tohoročnú žatvu. S potechou
         som sa prechádzal všade po tomto pôvabnom vidieku a rád som sa po jeho kvetistých zelených
         poliach zabával pri veselom výhľade na ohradzujúce ho hory. Turiec je pamätný kraj, bo bol
         bydlom slávnych mužov slovenských. Teraz je on hniezdom orlov Slovanstva, ktorí ale
         vyletujú z neho do krajov iných a hniezdo staré ostáva prázdnym.
   </p>
   <p>
    V Turci sú dobrí ľudia slovenskí, ale niet ducha, ktorý by kriesil zmŕtvených, ktorý by
         pretrhol otrocké putá starého žitia, ktorý by tie úprimné a dobré duše pod ochranu svoju
         vzal a ku svetlu priviedol tých, čo blúdia. Niet muža v Turci, ktorý by vlial mocou
         bohatierskou túžby slovenské v tie útle duše a naučiac ich lepšie cítiť, priviedol ku
         skutkom Turčanov. Len tí orli spomedzi nich vyletujú, možno, že sa i s túžbou obzerajú na
         kraj rodný, ale Turiec nepoznal prorokov svojich, ešte čas tohto len čakať musí.
   </p>
   <p>
    Navštívil som Jaseň, Necpaly, Mošovce, Rakšu atď., všetko to rodiská slávnych mužov, o
         ktorých pozdná budúcnosť ešte svedčiť bude to, čo ľud, z ktorého pošli nepriam, dosvedčí,
         bo on len pri prostote v utiahnutosti svojej ostáva. Má síce dosť sily, krásy i dôstojnosti
         v sebe, ale ktože ho vzbudí? Príroda ho sama k mnohým cnostiam, ku spevu a krásocitu
         vzbudzuje a pri krásnych Turčiankach to všetko obdivovať musíš. Kdeže je tá kvetosláva rodu
         nášho?
   </p>
   <p>
    Devätnásteho júla večierkom ma odprevádzal brat S. Šípka
    <sup>
     [
     <a class="footnote" href="#ftn.id2578469" name="id2578469">
      27
     </a>
     ]
    </sup>
    do Svätého Martina v Záturčí, kde som v osobe dôstojného pána Bernátha
    <sup>
     [
     <a class="footnote" href="#ftn.id2578488" name="id2578488">
      28
     </a>
     ]
    </sup>
    hodného rodoľuba našiel. Tu mi dali do rúk prvý výtisk „Sirôt“, ktorý som videl
         od toho času, ako som na konci júna z Levoče odišiel, z tlačiarne Werthmüttlera na svetlo
         vyšlý. Predáva aj v Záturčí slovenské knihy pán učiteľ Lučánsky z veľkej, ako som poznal,
         ochotnosti, skúsil som úprimnosť, dôveru a hotovosť k dobrému u oboch týchto mužov, takže
         som sa len ťažko s nimi na druhý deň rozlúčil.
   </p>
   <p>
    Lež kdekoľvek prídeš do Záturčia, vyjdi ku kostolu evanjelickému a pozri odtiaľ na
         Považie. Mne sa ono v tej večernej hodine ľahkou, nad okolitými vieskami ležiacou hmlou
         zakryté videlo sťa zjavenie, tajná krajina, v ktorej sa zdvíhajú sily k povstaniu veľkému,
         aby zlomili ťažké putá zlého sveta. Taký obraz, ako tento bol, musí naplniť dušu šuhaja
         mysľou predtušiacou veci, aké sa zjaviť majú — aspoň ja v duši mojej to tak mám. Čas ma
         lebo zahanbí, lebo vyvedie na svetlo to, čo je v hlbinách mojich zapísané ako slovo
         presvedčenosti, z tajných ciest múdrosti božej zdvihnuté.
   </p>
   <p>
    Od Záturčia asi pol hodiny sú vzdialené Vrútky, kde sa Turiec do Váhu vlieva. Tu som
         dostal ešte repky na rozlúčenie a ponáhľal som sa na blízke hostince predhoria. Tu sa ukáže
         prvýkrát cestovateľovi dolina, ktorou vedie priechod do Trenčianskej stolice do skál
         lámanou cestou vedľa Váhu. Dolina táto, pomedzi vysočizné vrchy hlbokým riečišťom toky Váhu
         prepúšťajúca, zovie sa Považskou dierou.
   </p>
   <p>
    Keď som predhorie pozdravil, tam práve pltníci liptovskí odbíjali. Skočil som i ja na
         jednu plť k mladému, smelému pltníkovi. Len čo plť odstrčili od brehu, že ju voda niesť
         počala, zhodil tento červenou šnúrou obviazaný čierny klobúk, prežehnal sa proti Považskej
         diere, kľakol na jedno koleno, ticho sa modliac a vrúcnym šepotom vypúšťajúc pomedzi
         trasúce sa pery meno svätej Márie, rodičky božej. Ja som sa díval s pohnutým srdcom na
         pltníkov, kým sa všetci na šiestich pltiach takto proti vlnám púšťali. Ako sme sa
         naprostred rieky dostali, pltníci prežehnajúc sa hore stali, chopili sa vesla a leteli sme
         už bystrou Váhu hladinou k Trenčínu.
   </p>
   <p>
    Krásny je ten Turiec, ktorý sme teraz nechávali, krajšie je ešte trenčianske Považie pri
         Žiline. Ej, ale nejde to na žart pustiť sa dolu Považskou dierou. Luny Váhu sa tam búria,
         hádžu sa ako divoké, neskrotné, krútia sa v skalnej úžľabine ako víchry vo vysokosti a
         letia s plťou ponad hlbiny ako tie víchry s ľahkým piercom. Pltník sa prežehnáva zakaždým a
         keruje veslom, ako môže. Keď kamarát zastane pred ním o skalu zavadiac, musí každý
         nasledujúci pozorovať, aby svoju o jeho plť nerozdrúzgal, pričom vše stranou i proti
         najdivším vlnám vyhýbať treba. Ak si ten, čo zastal či vpredu, či vzadu, pomôcť nemôže,
         musí každý pribíjať a ponáhľať sa mu k pomoci. Ak zas dajeden nevládze dobre zvrtnúť
         veslom, keď mu plť proti skalám ženie, nuž mu ju hodí o ne a stroskoce. Niekde mu ju ponorí
         celkom a zamočí ešte i náklad, niekde zase chce skrútnuť jej hrubé brvniská, akoby ľahké
         boli sťa paličky, inde ich má lámať, akoby to suché vŕbové prútiky boli.
   </p>
   <p>
    Tak to ide po tomto divokom živle prírody Považskou dierou. Plte len letia a zvrchu sa
         na ne dívajú sťa mátohy skaliská čierne. Ak plť dajedna vprostred rieky na skale trčať
         zostane, nuž len víchry pltníkovi zahvízdajú nad hlavou a luny budú kuhotať strašnejšie
         svoje hnevy — vari chcú, žeby sa nik po nich nepúšťal. Ktorý šťastne až ku Starému hradu
         doletí, tri razy sa prežehná. Pri tomto je osudná skala Margita, obliata lunami až dovrchu
         ako v háboch hrobových zavinutá nevesta, čo pred samým sobášom zomrela.
   </p>
   <p>
    Voľno pltníkovi, ak ho osud nezosobáši s čiernou Margitou, ľahko sa odtiaľ dostane pod
         Strečno, kde už Váh pokojne tečie, prebijúc sa takto pomedzi skaliská diery na utešené
         polia trenčianske. Šťastlivo sme prešli popod rumy Starého hradu i popri Margite až po
         Strečno, ale nie hneď všetci. Jedna plť vyletela niže Margity na skalu; pltníci sa museli
         všetci do nohy povracať, ako sme pod spomenutým zámkom pribili, a keď kamarátovi pomohli,
         doleteli zase dolu, kde medzitým s jedným pltníkom sme náklad náš strážili. Tu stáli múry
         Strečna pusto nad nami, planina Váhu bola pod nimi tichá, nepohnutá, akoby tuná tie
         divočizné vlny odpočívali, by sa zas len ďalej s prudkosťou valiť a úrodné svoje brehy až
         teraz trhať mohli podľa nemilosrdnej svojej ľúbosti. Hlasy odbíjajúcich pltníkov zvučno sa
         ozývali v skalách Strečna, akoby ich dávne časy osláviť mali, a nad nimi len divé pustovky
         pískali, naháňajúc sa v povetrí okolo.
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2578345" name="ftn.id2578345">
        26
       </a>
       ]
      </sup>
      <span class="emphasis">
       <em>
        Mikuláš Štefan Ferienčík
       </em>
      </span>
      — (1825 Zvolen — 1881 Martin),
               spisovateľ, novinár. Príslušník štúrovskej generácie, študoval v Levoči a v Prešove.
               Pôsobil v štátnej službe a mnoho rokov bol redaktorom a vydavateľom novín i
               časopisov. Písal prózu i divadelné hry.
     </p>
    </div>
    <div class="footnote">
     <p>
      <sup>
       [
       <a class="para" href="#id2578469" name="ftn.id2578469">
        27
       </a>
       ]
      </sup>
      <span class="emphasis">
       <em>
        Samuel Šípka
       </em>
      </span>
      — (1827 Košťany — 1917 Martin), spolužiak Pavla
               Dobšinského v Levoči. Prispieval do študentských rukopisných časopisov (Život,
               Holubica, Považie). Neskôr bol zamestnaný ako bankový úradník.
     </p>
    </div>
    <div class="footnote">
     <p>
      <sup>
       [
       <a class="para" href="#id2578488" name="ftn.id2578488">
        28
       </a>
       ]
      </sup>
      <span class="emphasis">
       <em>
        Ján Bernáth
       </em>
      </span>
      — evanjelický farár v Záturčí pri Martine (14.
               január 1810 — 6. august 1880 Záturčie)
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2578666">
       </a>
       Žilina, Teplice, Trenčín
      </h2>
     </div>
    </div>
   </div>
   <p>
   </p>
   <p>
   </p>
   <p>
    Keď sme prekermenovali
    <sup>
     [
     <a class="footnote" href="#ftn.id2578681" name="id2578681">
      29
     </a>
     ]
    </sup>
    pláň, zase sme sa na bystré vlny dostali a tieto nás do pol piatej popoludní k
         Žiline doniesli. Neďaleko mesta sme pribili a pltníci s faktorom šli nakúpiť mäsa i strovy.
         I ja som sa poobzeral po Žiline. Pekná vyzerá už zďaleka na okrúhlom vŕšku nad riekou a
         neoklame ťa, ani keď do nej vstúpiš. Krásny je zvlášť štvoruhlastý trh, z ktorého uhlov
         hlavné ulice do ostatného mesta vedú. Je ono ešte pevnými múrmi ohradené. Vyšiel som o
         chvíľku zo Žiliny zase na rajský kraj Považia, obkľúčený vôkol horami, a pri pohľade naň
         prenikli ma slová piesne Mikuláša
    <sup>
     [
     <a class="footnote" href="#ftn.id2578713" name="id2578713">
      30
     </a>
     ]
    </sup>
    nášho, z lona jeho pošlého, kde spieva:
   </p>
   <p>
   </p>
   <p>
   </p>
   <div class="literallayout">
    <p>
     <span class="emphasis">
      <em>
       A keď hore pozrieš od Žiliny k Strečnu,
      </em>
     </span>
     <br/>
     <span class="emphasis">
      <em>
       v tom obraze zhliadneš túžbu Tatier večnú.
      </em>
     </span>
     <br/>
    </p>
   </div>
   <p>
   </p>
   <p>
   </p>
   <p>
    S pltníkmi som sa dostal potom do Púchova, odtiaľ na ľavý breh sa prevezúc, šiel som
         hradskou za Ilavu dolu. Dvadsiateho šiesteho popoludní som sa uchýlil vľavo z hradskej pri
         Dubnici, a šiel som cez Kolačín do Trenčianskych Teplíc, kde som okolo šiestej dobehol.
         Pekné je ich položenie v hornistej, zelenorozvinutej doline. Vysokými hosťami z našej i
         cudzích krajín sú až preplnené kúpele tieto, ale ani Židia rozličného veku a fachu tu
         nechýbajú. Nádherné sú ony ako veľké mestá a život v nich ako na hlavných námestiach týchto
         panuje. Sklepy sú tu tiež tými najrozličnejšími a najdrahšími tovarmi naplnené. Moc vody
         ich tečúcej z vápenného Machnáča priviedlo ma za pol hodiny do potu a okrial som hodne po
         dlhom vykúpaní sa, hoci som sprvu malú slabosť cítil na sebe.
   </p>
   <p>
    Dvadsiateho štvrtého júla som sa zastavil nad rumami Matúšovho sídla. Pod nimi leží
         slávny niekedy Trenčín, teraz naozaj duchom i zjavom času zasypaný zboreninami slávy tej,
         čo sa ozývala z hradu v predávnosti. Medzi osamelými múrmi tohto stojí ešte pevne najvyššia
         veža jeho. Pustá je už i táto. Aj dnes som len samotný vystupoval hore kamennými schodmi na
         ňu. Pri vrchu som otvoril drevené dvere hrdzavým kľúčom a nimi som vkročil tiež na drevený
         gánok, pod jej vrchovcom spravený a dachom prikrytý. A tu sa prestieralo predo mnou Považie
         Trenčína dolu až k Nitre; potom vŕšky tejto sa dvíhali jeden nad druhý, akoby všetky razom
         zhliadnuť chceli krásu kraja tohto. Na západe od Moravy ho delia zelené hory pásma Tatier,
         na východe zas tie, čo sa od Machnáča dolu tiahnu. Proti polnoci vidno na veľkom kuse
         otvorené brehy Váhu, lež ich potom hory zavierajú, vyzdvihujúce sa vždy až do tých
         najvyšších oravských a turčiansko-trenčianskych Tatier. Je to krásny, je to malebný,
         slávny, šíry kraj. Pohľad naň z veže Matúšovej preniká hlboko dušu pútnika, ktorý si
         pomyslí, že z nej on hľadieval pred stoletiami, keď sa nad krajinou touto duch jeho
         zachvieval.
   </p>
   <p>
    Zabúrili veky Matúšove nad Považím a nad Tatrami, ale keď nepoznaný zašiel jeho duch,
         upadli rody slovenské zase do nečinnosti a prachu. Ej, ale duch Matúša v novom svete
         prerodený z hrobu povstáva, zaspieva zase neslýchané spevy v hromobúrkach a svet ho viacej
         nepotlačí, bo ho junáctvo Tatier prijíma!
   </p>
   <p>
    Z veže som po tichej dume ku starodávnej hradu studni dolu zišiel. Vykresaná je ona na
         štyri uhly v čírej skale a ešte dobre zachovaná. Nazelenkastá jej voda, ktorá sa z veľkej
         hĺbky prácne hore tiahne, bo celá studňa má do sedemdesiat siah, ochladila smäd môj i krv
         trocha rozohriatu, ale duša vrúca i ďalej len vrela rozpomienkami na časy Matúša, tohto
         najstaršieho syna zakliatych svetov Tatier.
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2578681" name="ftn.id2578681">
        29
       </a>
       ]
      </sup>
      <span class="emphasis">
       <em>
        kermenovať
       </em>
      </span>
      — riadiť, kerovať
     </p>
    </div>
    <div class="footnote">
     <p>
      <sup>
       [
       <a class="para" href="#id2578713" name="ftn.id2578713">
        30
       </a>
       ]
      </sup>
      <span class="emphasis">
       <em>
        Mikuláš Dohnány
       </em>
      </span>
      — (1824 Dolné Držkovce — 1852 Trnava). V
               rokoch 1844 — 1846 levočský študent, aktívny člen Jednoty. Redaktor rukopisného
               časopisu Považie. Jeho divadelnú hru Odchod z Bratislavy zahrali levočskí študenti v
               marci 1846.
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2578858">
       </a>
       Morava
      </h2>
     </div>
    </div>
   </div>
   <p>
   </p>
   <p>
   </p>
   <p>
    Zbližujem sa na púti svojej k vlasti dedov našich, kde oni v predvekoch boli vyzdvihli
         zástavy slávy a slobody našej, kde oni za sväté veci tieto stáli a padali a po ktorej zemi
         sú rozsiate prachy i kosti ich. Dochádzam už ta, kde posvätné popoly tieto s čiernou zemou,
         po ktorej kráčam, sú zmiešané. Preto nestúpam po nej len ako obecný pútnik, ale sťa syn
         slávnych otcov pamiatky ich uctievajúci.
   </p>
   <p>
    Ostatný deň mesiaca júla uvítal putujúci šuhaj na brehoch Moravy, neďaleko nitrianskeho
         mesta Holíča. Ráno bolo mračno a okolie Moravy smutné sťa oko mládenca, ktorý po brehoch
         mútnej rieky žiaľnym zrakom čosi vyzeral. Vari zapadlé časy zlatej Veľkej Moravy? Ponad
         háje a hory okolo rieky ťahali sa husté ranné hmly. Vari celú minulosť krajiny za sebou
         ukrývali, či jej budúcnosť oku pútnikovmu odostrieť chceli?! Mládenec videl v obraze tomto
         prírody obraz duše svojej, ktorú dnes hneď žiaľnymi pamiatkami, hneď zas nádejnými vidmi
         budúcnosti napájal, až sa nad samými bokmi Moravy zastavil. Tu sa podoprel o pútnickú
         palicu, pozeral do mútnej vody, akoby v jej lunách čítal plač synov rodu slovanského, alebo
         krištáľ hľadal, čo sĺz slovenských do nej napadal. Mútne luny šli ďalej cestou svojou a ako
         sa tu i tu konáriky smutnej vŕbky skláňali do rieky, ľahkým vetrom pohybované, aby sa v
         žiali kalnej vody oplákli, tak sa i duša šuhaja k mútnym lunám nachyľovala, a ako tie luny
         ďalej plynuli, tak sa žiale duše jeho vylievali v slzách a v piesni:
   </p>
   <p>
   </p>
   <p>
   </p>
   <div class="literallayout">
    <p>
     <span class="emphasis">
      <em>
       Zapadli časy Velikej Moravy,
      </em>
     </span>
     <br/>
     <span class="emphasis">
      <em>
       jako to slnce, keď večer zhasína.
      </em>
     </span>
     <br/>
     <span class="emphasis">
      <em>
       Niet šľaku dávnej veľkých synov Slávy,
      </em>
     </span>
     <br/>
     <span class="emphasis">
      <em>
       len spevec žiaľny čosi pripomína.
      </em>
     </span>
     <br/>
     <span class="emphasis">
      <em>
       Spieva, jak niekdy celý kraj vykvital
      </em>
     </span>
     <br/>
     <span class="emphasis">
      <em>
       i jak bol mocný jarý syn Moravy,
      </em>
     </span>
     <br/>
     <span class="emphasis">
      <em>
       keď nad ňou boží velebný deň svital
      </em>
     </span>
     <br/>
     <span class="emphasis">
      <em>
       a zlaté viali slobody zástavy.
      </em>
     </span>
     <br/>
     <span class="emphasis">
      <em>
       Teraz už lístky z kvetu toho spŕchli,
      </em>
     </span>
     <br/>
     <span class="emphasis">
      <em>
       čo sa na brehoch Moravy rozvíjal.
      </em>
     </span>
     <br/>
     <span class="emphasis">
      <em>
       Jastraby tichých holúbkov vydrhli,
      </em>
     </span>
     <br/>
     <span class="emphasis">
      <em>
       Zlatú Moravu zlostný vrah ozbíjal.
      </em>
     </span>
     <br/>
     <span class="emphasis">
      <em>
       Oj, ľud Moravy! Kedy z mŕtvych vstaneš?
      </em>
     </span>
     <br/>
     <span class="emphasis">
      <em>
       Kedy ťa slnce nebeské ohreje?
      </em>
     </span>
     <br/>
     <span class="emphasis">
      <em>
       Kedyže hynúť, kedy už prestaneš?
      </em>
     </span>
     <br/>
     <span class="emphasis">
      <em>
       Kedy zas tvoj syn ku boju okreje?!
      </em>
     </span>
     <br/>
    </p>
   </div>
   <p>
   </p>
   <p>
   </p>
   <p>
    V tom okamihu sa hmly rozostúpili a zlatisté slnce blysklo na slzavú tvár spevca,
         sperlilo sa v kvapkách, čo mu po tvári padali a za chvíľu už ich vysušilo, už spevec
         pozdvihol oči hore a v svätom nadšenú ho vítal:
   </p>
   <p>
   </p>
   <p>
   </p>
   <div class="literallayout">
    <p>
     <span class="emphasis">
      <em>
       Sláva ti, sláva, spasiteľu sveta!
      </em>
     </span>
     <br/>
     <span class="emphasis">
      <em>
       Čo kriesiš k žitiu biedne zemské vody,
      </em>
     </span>
     <br/>
     <span class="emphasis">
      <em>
       aj na nás slnce blesky ranné metá,
      </em>
     </span>
     <br/>
     <span class="emphasis">
      <em>
       už i nám svitá krásny deň slobody.
      </em>
     </span>
     <br/>
     <span class="emphasis">
      <em>
       Dávny syn Tatier na ňom sa zohrieva
      </em>
     </span>
     <br/>
     <span class="emphasis">
      <em>
       a k nebu bystré pozdvihuje zraky.
      </em>
     </span>
     <br/>
     <span class="emphasis">
      <em>
       V silách ohromných pomaly okrieva,
      </em>
     </span>
     <br/>
     <span class="emphasis">
      <em>
       už dáva jarej hrdinskosti znaky.
      </em>
     </span>
     <br/>
     <span class="emphasis">
      <em>
       Šťastný si, rod môj! Boh zhliadol na teba,
      </em>
     </span>
     <br/>
     <span class="emphasis">
      <em>
       on šírym svetom kroky svoje meria.
      </em>
     </span>
     <br/>
     <span class="emphasis">
      <em>
       Veľké si dielo dnes prijal na seba,
      </em>
     </span>
     <br/>
     <span class="emphasis">
      <em>
       lež on ťa svojím ramenom podpiera.
      </em>
     </span>
     <br/>
     <span class="emphasis">
      <em>
       Zaznejú piesne zápalu, nadšenia;
      </em>
     </span>
     <br/>
     <span class="emphasis">
      <em>
       a „sláva Bohu — sláva tisícerá“.
      </em>
     </span>
     <br/>
     <span class="emphasis">
      <em>
       V nebeskom svetle svitne nám spasenia
      </em>
     </span>
     <br/>
     <span class="emphasis">
      <em>
       vtom žiaľ na tvári zhasína — umiera.
      </em>
     </span>
     <br/>
    </p>
   </div>
   <p>
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2579105">
       </a>
       Dobrá Voda, Ján Hollý
      </h2>
     </div>
    </div>
   </div>
   <p>
   </p>
   <p>
    <sup>
     [
     <a class="footnote" href="#ftn.id2579116" name="id2579116">
      31
     </a>
     ]
    </sup>
   </p>
   <p>
   </p>
   <p>
    Jasné sa poligotávalo slnce prvého augusta nad nitrianskou Bielou horou a nad okolitým
         zaujímavým pobrežím Moravy. Mladý pútnik kráčal od Senice a Hlbokého k Osuskému; odtiaľ
         hore Myjavou k Hradišťu, k dedine v samej hore ležiacej, z jednej i z druhej strany Myjavy
         pekne čisto vystavanej. Za horou asi jednu hodinu odtiaľto vzdialená je Dobrá Voda,
         mestečko len malé, ale značné, lebo obyvatelia jej žiadne mýto po uhorskej neplatia (bo
         dakedy kráľovského obhajcu Švehlu s Turolúčanmi chytili a zato im obom to privilégium sa
         dostalo), a že oni po celej krajine svoje hlinené náradia a podobizne svätých rozvážajú. Od
         neho asi pol hodiny v hore na polnoci sú rumy zámku. V doline ale, kadiaľ cesta pre peších
         z Hradišťa vedie, nájdeš výtok Blavy, riečky, ktorá sa v samom mestečku ešte dvoma
         žriedlami rozmnožuje. Pri spomenutom prameni vyše mestečka je kaplnka, druhý sa leje spod
         uhla kostolného v samom mestečku a nad tretím, ktorý vyviera na západ od neho, tiež kamenný
         kríž Spasiteľa stojí. Pri prvom sa zastavil náš pútnik. Tu si sadol na tesané kamene pri
         prameni: nad ním stoja z jednej i druhej strany dve a dve lipy, pod nimi vyviera z hĺbky
         perlokrištáľová voda, občerstvujúca horúčosťou oslabené údy. Pod nimi sa nie jeden človek
         zastaví, každý o inom rozmýšľa a len niekomu príde na myseľ, že ako mladne tie lipy nad ním
         sa rozvíjajú, tak mu v mladých žilách krv kypí, ako ten prameň vrie, tak žily vše novou a
         novou silou hrajú ako bublinky tej čistopenistej vody a že sa duša jeho čistou,
         občerstvujúcou sládzou mladistej nádeje napája, ako sú toky prameňa Blavy. V pohnutí
         bystrej mysle vzchopil sa aj mládenec a akoby túžbou svojou nesený bol, stál už pred
         velebným Hollým, nie s takou rozpálenou tvárou, nie s tak iskriacimi očami, jak ho inde
         bolo vídať, lež akoby sa mu tichý obdiv národného anjela po tvári bol rozlial, hľadel na
         pokojnú, tichú tvár starca v božskom chráme Tatry, sťa sokola zošediveného. Prizeral sa do
         usmievajúcich sa očí, akoby duša jeho tú nevinnosť a božskosť spevca báječného, ktorá z
         nich žiarila, do seba vsať túžila. Načúval duchom chtivým, napnutým, chtiac zápal svoj
         rozplameniť každým slovom muža, každým sa hore povzniesť, počúval ho, ako on, ktorý sa
         božskosti a rodu posvätil, dušu svoju napájal krásami i nádejami, ako prechoval v nej slávu
         rodu svojho i ako preveril v nadšenom duchu veľkosť jeho. Ako potom zaspieval, aby zapálil
         šuhajov Tatry, rozsvietil oheň posvätenia a blyskol ponad temnotu svetlom plamenistým zory,
         ako túžil skúpať sa ešte raz v ohni mladosti i okriať novými silami jarej krvi i ako sa
         tešil z mladistej vrstvy, ktorá rozbíja tábory okolo Tatier. Ako sa on teraz utiahol do
         samoty, chtiac sa ešte kochať nebeskými svojimi zástavami, žiadajúc si aspoň krížom slamky
         preložiť ešte na poli tom, ktoré on sám široko vzdelal. Ako on i dnes žije s národom tým,
         ktorého minulosť i prítomnosť v dušu si zapísal a s ktorého budúcnosťou večne sa skvieť má.
   </p>
   <p>
    Zjasalo sa slnce dnes nanovo sto ráz jasnejšie — či striebornú Blavu pozlátiť chcelo? Či
         len vidieť v jej krištáľových zrkadlách líčka svoje zlaté? Mladnúc rozvíjali sa staré lipy
         nad vodou — vari preto, že ten tiež mladne, ktorý ich dychom svojím živil, keď sa popod ne
         prechádzal? Hora sa zelenala vôkol po pahorkoch, akoby ju niekto do jarného venca okolo
         Dobrej Vody bol zaplietol — vari preto, že sa dnes mladý pútnik v nej bavil, a práve za
         najčarovnejšej krásy dňa nad ňou sedel, kde v spomienkach duša jeho jarela, duch sa
         rozpaľoval, srdce citmi okrievalo a žily až-až kypeli vrelou krvou. Blýskajúce oči svoje
         hneď na rumoch hradu upreté, akoby na nich bol videl velebnú postavu Hollého, čarovnou
         mocou zapadlé časy kriesiaceho. Hneď zase preletel horu z konca do konca, akoby sa ňou bol
         rozvíjal rod jeho slovenský, hneď potom lietal zrakmi ponad horu vo výšinách jasného neba,
         akoby sa orloletom duch jeho nad ňou, nad rodom Tatry chcel vznášať a z tej výšky v jednom
         okamihu preniknúť svety do nekonečnosti. Tak sa sto razy zastavil a sto razy na Dobrú Vodu
         obzrel, kým len za horu v tú stranu k Nádašu nezašiel.
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2579116" name="ftn.id2579116">
        31
       </a>
       ]
      </sup>
      <span class="emphasis">
       <em>
        Ján Hollý
       </em>
      </span>
      — (1785 Borský Mikuláš — 1849 Dobrá Voda),
               najproduktívnejší básnik v bernoláčtine. Predstaviteľ národného klasicizmu, autor
               eposov o slávnej minulosti svojho národa.
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2579250">
       </a>
       Bratislava, Dunaj, duma večerná
      </h2>
     </div>
    </div>
   </div>
   <p>
   </p>
   <p>
   </p>
   <p>
    Deň štvrtý mesiaca augusta. Krásny je kraj Prešporskej stolice od Častej dolu okolo
         Bielej hory. Neďaleko od tohto mestečka, v jednom romantickom údolí stojí na peknom kopci
         povestný zámok Červený Kameň, teraz v majetku grófov Pálffyovcov. Neskvie sa už síce v
         predošlej sláve, ale nádhera jeho je aspoň zvonku zachovaná, meniaca sa medzi
         zelenorozvitou horou až na div pred okom cestujúceho vedľa neho na Dubovú a Kráľovú do
         Modry. Obyvatelia tohto kráľovského mesta sú Nemci a Slováci. Taktiež v Pezinku (ktoré
         mesto je od Modry asi jednu hodinu cesty vzdialené) všade po uliciach najviac len slovenskú
         vravu počuť. Za Pezinkom leží ešte Svätý Jur, potom na brehoch Dunaja tam, kde sa Tatry
         končia, kde sa ich vŕšky krátia, akoby sa v hlbokom Dunaji boli utopili, kde sa dakedy aj
         sláva ich rokov stratila, akoby ju čierne luny času boli pohltili na večnosť — tam sa
         prestiera Prešporok, čiže Slovákova Bratislava, a nad ňou sa ešte pyšno dvíhajú zvyšky
         zámku.
   </p>
   <p>
    Okrem týchto miest rozsiatych je viac dediniek popod horu a dookola prešporskou
         krajinou, po ktorej sa oko pútnikovo na zelených hájoch i poliach zabáva, kým ho nezdvihne
         vyššie, prenikajúc bystrosťou zraku ďalekosť dunajskej roviny, alebo v modrinách neba,
         zaletujúc vždy vyššie.
   </p>
   <p>
    Prvé dni mesiaca augusta v roku 1846 boli nadmieru teplé a utešené v tomto okolí. Dnes
         vystupovalo krásne slnce nad krajinou dunajskou. Na vyvýšenom vŕšku medzi Modrou a Pezinkom
         stáli dvaja mládenci slovenskí; starší, už dobre s krajom týmto oboznámený, ukazoval
         mladšiemu nadol, kde sa nad palácmi prešporskými poligotávali blesky ranného slnka tak
         krásne a lesklo, akoby sa slávou jeho skveli, ktorou sa honosí v tomto kraji plnom
         pôvabnosti a obrazov peknôt prírodných. Bol to pohľad zachvacujúci dušu mladú, a nakoľko on
         zaujal dušu mladšieho šuhaja, ktorého oko sa ešte nemohlo nabažiť krajovidmi otčiny, bolo
         poznať z postavy jeho hrdo sa vypínajúcej, z oka napnutého a stále v tú stranu upretého i z
         náhleho kroku, akým sa popredku ďalej poberal, keď mu starší začal o tom meste rozprávať.
         To jednak nebárs potreboval, veď mal už dnes vskutku žiadosti tejto zadosť urobiť a vidieť
         celú nádheru Prešporka.
   </p>
   <p>
    Prudko uháňajú šibké koníky po uhorskej železnici z Pezinka vpravo ku Prešporku, a ako
         strmo z tej cesty ubúda, tak sa upokojuje duša mládenca mladšieho, mlčky so starším v
         hintove sediaceho, bo sa blíži k tým najpamätnejším stanoviskám cesty svojej. V samom meste
         Prešporku nad Dunajom, tam, kde stojí kopec, z ktorého králi uhorskí v čase svojho
         korunovania v štyri strany sveta svojím mečom zatínali na znak všestrannej obrany krajiny
         tejto, tam sa končí trnavsko-prešporská železnica, prvá v Uhrách. Ťah hintovom dobehol dnes
         na toto miesto okolo pol jedenástej, s ktorým sa dvaja slovenskí mládenci doviezli. Mladší
         ešte zvedavo vykukoval na mesto v pravú stranu z hintova, až pri samom stanovisku obzrie sa
         naľavo a tu vidí odrazu pred sebou veľký, široký Dunaj. Nespustil oka z jeho voľných tokov
         po zosadnutí, bo vari dušu svoju v nich by bol chcel okúpať, len keď ho brat upomenul, že
         je čas odchodu, ďalej sa obzreli. Povodil ho tento po meste, ukazoval mu kostoly, domy,
         paláce, divadlá, sklepy, ulice a námestia, pamätnosťami toho času, krásou, veľkosťou a
         bohatstvom i nádherou sa lesknúce. Lež mladý cestovateľ, ktorý neprišiel tak toho času
         slávny Prešporok ako radšej polia slovenskej Bratislavy a Dunaj náš vidieť, skoro nasýtil
         žiadosť svoju týmto pozeraním a ťahal inde svojho spoločníka.
   </p>
   <p>
    Na Panenskej ulici stojí dom jeden, na ten čas Slovákom vzácny. Mienim ten, v ktorom je
         redakcia Slovenských národných novín. Tam vošli dvaja synovia rodu, kde slúžil kňaz
         posvätený rodu i dnes, a s ním konali povinnosť svoju posvätenci jeho, tam synov privítali
         bratia, zišli sa šuhaji so šuhajmi, spolu mysle i duše svoje v prúdoch života rodného si
         skúpali sťaby v Dunaji balzamu zmeravené kosti. Čarovný bol prvý večer pri Dunaji. Dumne
         stál mladý šuhaj nad ním a nad Bratislavou pri zámku.
   </p>
   <p>
   </p>
   <p>
   </p>
   <div class="literallayout">
    <p>
     <span class="emphasis">
      <em>
       Krajina šíra nad Dunajom pustým
      </em>
     </span>
     <br/>
     <span class="emphasis">
      <em>
       v tíšku večernom ponorená leží
      </em>
     </span>
     <br/>
     <span class="emphasis">
      <em>
       ako dúbrava, keď jej lesom hustým
      </em>
     </span>
     <br/>
     <span class="emphasis">
      <em>
       ani len tichý nešumí vetríček,
      </em>
     </span>
     <br/>
     <span class="emphasis">
      <em>
       jak keď umĺkne temný zvon na veži
      </em>
     </span>
     <br/>
     <span class="emphasis">
      <em>
       a strážcom spiacim zhasína ohníček.
      </em>
     </span>
     <br/>
     <span class="emphasis">
      <em>
       V krajine šírej, nad Dunajom slávnym,
      </em>
     </span>
     <br/>
     <span class="emphasis">
      <em>
       kde stará Tatra svojím čelom dávnym
      </em>
     </span>
     <br/>
     <span class="emphasis">
      <em>
       dolu sa kloní a voľné prietoky
      </em>
     </span>
     <br/>
     <span class="emphasis">
      <em>
       necháva prúdom valnej prudkej rieky
      </em>
     </span>
     <br/>
     <span class="emphasis">
      <em>
       tam jak v cmiteri, jak pred stoletiami,
      </em>
     </span>
     <br/>
     <span class="emphasis">
      <em>
       keď zloosudné, mŕtve bojovisko
      </em>
     </span>
     <br/>
     <span class="emphasis">
      <em>
       len krvavými plné mŕtvolami
      </em>
     </span>
     <br/>
     <span class="emphasis">
      <em>
       opustil vrah náš — sťa hladné vlčisko.
      </em>
     </span>
     <br/>
     <span class="emphasis">
      <em>
       Zanechanou sa rozbehol krajinou,
      </em>
     </span>
     <br/>
     <span class="emphasis">
      <em>
       by zdieral, lúpil ubiedených synov.
      </em>
     </span>
     <br/>
     <span class="emphasis">
      <em>
       Posledné blesky z obzoru diaľneho
      </em>
     </span>
     <br/>
     <span class="emphasis">
      <em>
       zlatisté slnce na Dunaj metalo
      </em>
     </span>
     <br/>
     <span class="emphasis">
      <em>
       a v lunách siných prúdu hlbokého
      </em>
     </span>
     <br/>
     <span class="emphasis">
      <em>
       sťa víla pekné tváre si kúpalo.
      </em>
     </span>
     <br/>
     <span class="emphasis">
      <em>
       A nad Dunajom stojí umný šuhaj
      </em>
     </span>
     <br/>
     <span class="emphasis">
      <em>
       a hľadí na kraj, hľadí na ten Dunaj.
      </em>
     </span>
     <br/>
     <span class="emphasis">
      <em>
       Ohnivú dušu v žiarach plamenistých,
      </em>
     </span>
     <br/>
     <span class="emphasis">
      <em>
       čo v jeho oka svetle sa zblyšťali,
      </em>
     </span>
     <br/>
     <span class="emphasis">
      <em>
       čo posledný raz Tatru pozlácali.
      </em>
     </span>
     <br/>
     <span class="emphasis">
      <em>
       Skúšal i z citov junáckych, mladistých
      </em>
     </span>
     <br/>
     <span class="emphasis">
      <em>
       zanôtiť pieseň čarovnými hlasy
      </em>
     </span>
     <br/>
     <span class="emphasis">
      <em>
       jak svetlosť dúhy sedmorakej krásy:
      </em>
     </span>
     <br/>
     <span class="emphasis">
      <em>
       „Kedys’ za časov starých, čarovných,
      </em>
     </span>
     <br/>
     <span class="emphasis">
      <em>
       pred tisíc-tisíc vekami
      </em>
     </span>
     <br/>
     <span class="emphasis">
      <em>
       jasal sa kraj náš svetlých, maľovných
      </em>
     </span>
     <br/>
     <span class="emphasis">
      <em>
       dejín i slávy bleskami.
      </em>
     </span>
     <br/>
     <span class="emphasis">
      <em>
       Veď Dunaj, Nitru, Tatry, Moravu
      </em>
     </span>
     <br/>
     <span class="emphasis">
      <em>
       hrdinský riadil Svätopluk,
      </em>
     </span>
     <br/>
     <span class="emphasis">
      <em>
       víťazný v boji za rod, za slávu
      </em>
     </span>
     <br/>
     <span class="emphasis">
      <em>
       Slovanov sa ozýval huk.
      </em>
     </span>
     <br/>
     <span class="emphasis">
      <em>
       Už ten vek zlatý zapadol, skapal
      </em>
     </span>
     <br/>
     <span class="emphasis">
      <em>
       ako blesk zory večernej.
      </em>
     </span>
     <br/>
     <span class="emphasis">
      <em>
       Zhubca kvet, svätosť Nitry pošliapal,
      </em>
     </span>
     <br/>
     <span class="emphasis">
      <em>
       priniesol smrť v ruke čiernej.
      </em>
     </span>
     <br/>
     <span class="emphasis">
      <em>
       Schladla junácka krv nad Dunajom,
      </em>
     </span>
     <br/>
     <span class="emphasis">
      <em>
       mečom vyliata katovským.
      </em>
     </span>
     <br/>
     <span class="emphasis">
      <em>
       Neschladla v žilách jarým šuhajom,
      </em>
     </span>
     <br/>
     <span class="emphasis">
      <em>
       v potomkoch vrie zas obrovských,
      </em>
     </span>
     <br/>
     <span class="emphasis">
      <em>
       vrie v srdciach, žilách mužom obrovským.
      </em>
     </span>
     <br/>
     <span class="emphasis">
      <em>
       Hej! zvrie a v hroznej vykypí pomste
      </em>
     </span>
     <br/>
     <span class="emphasis">
      <em>
       jak láva Etny horúcej.
      </em>
     </span>
     <br/>
     <span class="emphasis">
      <em>
       Moravy veľkosť rastie v potomstve,
      </em>
     </span>
     <br/>
     <span class="emphasis">
      <em>
       v sláve sa zajasá skvejúcej.“
      </em>
     </span>
     <br/>
     <br/>
     <span class="emphasis">
      <em>
       Pritom sa penia, búria prúdy rieky
      </em>
     </span>
     <br/>
     <span class="emphasis">
      <em>
       a z brehov počuť bôľne, temné jeky.
      </em>
     </span>
     <br/>
     <span class="emphasis">
      <em>
       Vari to umretých bojovníkov zvukmi
      </em>
     </span>
     <br/>
     <span class="emphasis">
      <em>
       z pradávnych hrobov tajné hlasy zvučia,
      </em>
     </span>
     <br/>
     <span class="emphasis">
      <em>
       k pomste už blízkej strašnými hukmi
      </em>
     </span>
     <br/>
     <span class="emphasis">
      <em>
       s prúdom zježeným sťa hrom z diaľky hučia?
      </em>
     </span>
     <br/>
     <span class="emphasis">
      <em>
       Či to stenania vodiacich sa morí
      </em>
     </span>
     <br/>
     <span class="emphasis">
      <em>
       k boju života, z biedy živorenia?
      </em>
     </span>
     <br/>
     <span class="emphasis">
      <em>
       Či to dvíhania síl v ostatnej noci
      </em>
     </span>
     <br/>
     <span class="emphasis">
      <em>
       pred súdnym dňom veľkého vzbúrenia?
      </em>
     </span>
     <br/>
     <span class="emphasis">
      <em>
       Po tmavom brehu blyštia sa svetielka,
      </em>
     </span>
     <br/>
     <span class="emphasis">
      <em>
       hmla nočná čosi jak tábory prikrýva.
      </em>
     </span>
     <br/>
     <span class="emphasis">
      <em>
       Čoraz strašnejšie zhučí rieka veľká
      </em>
     </span>
     <br/>
     <span class="emphasis">
      <em>
       a hukot duní, Tatra sa ozýva.
      </em>
     </span>
     <br/>
     <span class="emphasis">
      <em>
       Čoraz svetielko nové sa začína
      </em>
     </span>
     <br/>
     <span class="emphasis">
      <em>
       a každé svieti, žiadne nezhasína.
      </em>
     </span>
     <br/>
     <span class="emphasis">
      <em>
       Kým sa odrazu všetky neroznietia
      </em>
     </span>
     <br/>
     <span class="emphasis">
      <em>
       a Dunaj, Tatru bleskom neosvietia.
      </em>
     </span>
     <br/>
     <span class="emphasis">
      <em>
       Vtedy mládenca utíchne dumanie
      </em>
     </span>
     <br/>
     <span class="emphasis">
      <em>
       jak večerného vetra šepotanie.
      </em>
     </span>
     <br/>
     <span class="emphasis">
      <em>
       On v svätom synov tatranských tábore
      </em>
     </span>
     <br/>
     <span class="emphasis">
      <em>
       zaštrngá šabľou, zodvihne sa hore
      </em>
     </span>
     <br/>
     <span class="emphasis">
      <em>
       a v jasnom šíku hrdinov sa staví,
      </em>
     </span>
     <br/>
     <span class="emphasis">
      <em>
       víťaznými činmi sa oslávi.
      </em>
     </span>
     <br/>
    </p>
   </div>
   <p>
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2579733">
       </a>
       Devín
      </h2>
     </div>
    </div>
   </div>
   <p>
   </p>
   <p>
   </p>
   <p>
    Piateho augusta zablysklo sa slnce nad Devínom. Nezligotali sa blesky jeho na dachoch
         bášt a veží, bo týchto už niet. Vietor slobodne prefukuje cez škáry Devína, ostro zavše
         švihá pomedzi jeho múry a dvíha z nich prachy posvätné. Len tône rumov podivné podoby
         značia na pažiti, akoby čarodejnícke znaky dejín prešlých. Mládenec putujúci sedí v tôni
         Devína. Nevdychuje do umoreného tela nové sily k ďalšej ceste, toto je najďalšie stanovisko
         jeho. Ale duša jeho v tôni Devína dávno sa vekosťou jeho zabáva, tam sa teší, obživuje
         pamiatkami vekov moravských, tam sa preroďuje v nej minulosť spolu s budúcnosťou, ktorú si
         v jasnoligotných žiarach maľuje.
   </p>
   <p>
    Hneď sa zase zdvihne z pažite, zastane a pozerá na štvoruhlé šedivé obmyté múry, keď sa
         na nich sláva neblyskoce. Hej, žiari plamenistým okom z duše jeho blesk nových vekov. Hneď
         sa pohne ďalej nad rieku Moravu, hľadí do mútnych vĺn dlho — vari sú mu zrkadlom
         budúcnosti, na ktorú neprestajne myslí? Nie. Zrkadlo budúceho dňa mu je jasné slnce, v ňom
         i dnes čarovné riadky číta. Keď pozeral na mútnu Moravu, žiaľ svoj i rodákov svojich ňou
         tečúci videl. Lež hneď sa zatým obzrie na Dunaj — na živý obraz života slovanského, tam v
         prúdoch jeho sa tratí žiaľ Slováka ako tie kalné luny Moravy. Ku ostatku na rozlúčenie
         schyľuje sa na rozsiate skaly zrúcanín, trhá si biele nevädzové kvietky z nich. Nazrie ešte
         do duše svojej i zašepce tichému vetru, aby škárami Devína takýmto šeptom šuchotal:
   </p>
   <p>
   </p>
   <p>
   </p>
   <div class="literallayout">
    <p>
     <span class="emphasis">
      <em>
       Devín, pustý Devín smutno v rumách leží
      </em>
     </span>
     <br/>
     <span class="emphasis">
      <em>
       a tichá Morava mútno pod ním beží.
      </em>
     </span>
     <br/>
     <span class="emphasis">
      <em>
       Morava v Dunaji synom žiaľ svoj tratí,
      </em>
     </span>
     <br/>
     <span class="emphasis">
      <em>
       ale či jej skvelú minulosť kto vráti?
      </em>
     </span>
     <br/>
     <span class="emphasis">
      <em>
       Preletel vetríček po tichej brezine,
      </em>
     </span>
     <br/>
     <span class="emphasis">
      <em>
       hej! veru nepriletí, čo sa raz pominie.
      </em>
     </span>
     <br/>
     <span class="emphasis">
      <em>
       Zablysklo slniečko, skvitol kvietok biely,
      </em>
     </span>
     <br/>
     <span class="emphasis">
      <em>
       hej! o nových časoch hovorí svet celý!
      </em>
     </span>
     <br/>
     <span class="emphasis">
      <em>
       Nové časy idú, bodaj prišli skoro,
      </em>
     </span>
     <br/>
     <span class="emphasis">
      <em>
       aby tebe, Devín, tak pusto nebolo.
      </em>
     </span>
     <br/>
    </p>
   </div>
   <p>
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2579873">
       </a>
       Nitra
      </h2>
     </div>
    </div>
   </div>
   <p>
   </p>
   <p>
   </p>
   <p>
    Ôsmy a deviaty august. Vychudnuté uhorské kone behom letia s hintovmi od Pezinka k
         Trnave po železnici.
    <sup>
     [
     <a class="footnote" href="#ftn.id2579889" name="id2579889">
      32
     </a>
     ]
    </sup>
    Okolie dunajské pomaly sa tratí pred očami mladého pútnika, nie ale z duše jeho
         to, čo sa nad Dunajom do nej zaštepilo. Tie spomienky, tie vrelé city a ohnivé myšlienky,
         čo sa v duchu zápalistom zrodili, rozplameňujú sa i teraz ohňom a plameňom horúcim, keď sa
         kraje dunajské pred ním tratia a on napnutým okom k Tatrám hore pozerá. Dnes sa mysľou ešte
         pri Dunaji zabáva, zajtra má prísť do Nitry.
   </p>
   <p>
    Hej, synovia slovenskí! Znáte, čo je púť Mohamedána do Mekky? Viac je nám, čo si na Svätopluka
    <sup>
     [
     <a class="footnote" href="#ftn.id2579926" name="id2579926">
      33
     </a>
     ]
    </sup>
    a Metoda
    <sup>
     [
     <a class="footnote" href="#ftn.id2579939" name="id2579939">
      34
     </a>
     ]
    </sup>
    spomíname, prvé putovanie do Nitry. Tamten kľakne na hrob, pomodlí sa, prosí o
         milosť a raj proroka svojho, my si ale dumne zastaneme na otcovskej zemi, nad svätým mestom
         Metodovým, radostnými i žiaľnymi pamiatkami ukojíme duše, maľujeme si budúcnosť nad raj
         svetlejšiu, vidiac jej krásu i veľkosť, zaspievame dumy naše, i stane sa z neba znamenie,
         pokľakneme na kolená v modlitbe vrúcnej, vďaky Bohu vzkriesiteľu vylievajúc, vzchopíme sa,
         aby sme sa ukázali svetu i skutkom zvelebili seba, pozdvihli Nitru.
   </p>
   <p>
    Deviateho augusta bola nedeľa. Šuhaj ju posvätil Najvyššiemu, pritom Nitre i túžbe
         svojej.
   </p>
   <p>
    Od Kertského katolíckeho kostolíka predstavuje sa oku kraj Nitry najdojímavejšie,
         najčarovnejšie. Sem vystúpil mládenec, zastal chvíľku nad tichým, tmavým okolím, a keď ho
         zrakom bystrým zhora nadol premeral, pustil sa ním ďalej. Nebom sa tiahli čierne mraky,
         akoby hrobovým závojom kraj Nitry prikryť mali.
   </p>
   <p>
    Ponad brehy krútiacej sa rieky, poľami a lúkami hvižďal vietor, háje pod Zoborom
         zašumeli. V ušiach mládenca to zvučalo ako piesne blízkeho zmŕtvychvstania alebo zhynutia
         na večnosť. Hneď sa mu zazdalo, že sa má ponáhľať do Nitry za žiaľnym spevom posvätných
         kňazov nad hynutím rodu slovenského; hneď že zakliatou kráča krajinou a už letí Popolvár na
         ohnivom tátošovi, bo sa blýskalo sponad Zobora a hrom zďaleka dunel, akoby sa hory triasli.
   </p>
   <p>
    Lež on len šiel cestou svojou bez strachu a hrôzy, veď sú blesky jasnými iskrami očí
         syna Tatier a durk hromu hlboký ohlas duše jeho. Dochádzal k samej Nitre ako k dosiahnutému
         cieľu, ustávania ťažkého duchom hrdinským súc nadchnutý, blesky nebeské mu cestu
         osvetľovali a hromy slávne piesne hučali, samé nebo sa dalo sprevádzať syna slovenského k
         tomuto starobylému mestu.
   </p>
   <p>
    Stál už pred Nitrou sám na šírom poli. I zablysklo sa v ten čas, akoby tátoš v
         nadýchaných od stovekov oblakoch letiaci, odrazu tie plamene, čo od tisícvekov zakliate v
         ňom blkocú, bol vydýchol a hrom zarachotil strašlivo. Mesto sa rozplamenilo pred očami
         mládenca v prvom okamihu blesku, akoby sa v ohňoch čistiacich preporodiť malo ku skutočnej
         sláve svojej. Preniknutý výjavom, vytrhujúcim ducha z pozemskosti, pokľakol na kolená,
         zopäl ruky, oči k posvätnej zemi sklonil, ústa ticho šeptali „sláva Bohu“ i nadchol sa duch
         jeho vyššou akousi vládou.
   </p>
   <p>
    Konečne sa vzchopil z tajomného ponorenia, hrmot hromu už bol utíchol, len ním povstalé
         zapálenisko strán Nitry svietilo a žiarami červenými na všetky strany blýskalo. Mrákavy
         zachodili za horu, hromy utíchli, nastrašené tvory zemské voľnejšie oddychovať začali. Len
         prsia mládenca sa stále dvíhať neprestali, ale ešte vždy ohňom zápalu horúceho vreli. Chcel
         vidieť v tých bleskoch neba rozplamenené duše rodákov za vec svoju velikú a v tých hromoch
         boj živlov protivných — boj pravdy našej s tými, ktorí ju potláčajú. Ale poznával, že to
         ešte len hlasy vzbudzujúce ospalých, že ešte neprišiel čas, aby sa jedným zápalom
         rozplamenila za slávu svoju celá Nitra.
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2579889" name="ftn.id2579889">
        32
       </a>
       ]
      </sup>
      <span class="emphasis">
       <em>
        konská železnica
       </em>
      </span>
      — v rokoch 1840 — 1846 postavili na
               Slovensku prvú železnicu z Bratislavy do Trnavy (49,5 km) ťahanú koňmi. V tom čase už
               v iných krajinách premávali parné železnice (v Anglicku 1830, v Čechách 1838).
               Bratislavská župa jej výstavbu zdôvodnila Uhorskému snemu slovami: „Na železnicu
               pôjdu uhorské kone a použije sa uhorské železo. Pri výstavbe parnej železnice by bolo
               treba platiť za dodávky cudzine“.
     </p>
    </div>
    <div class="footnote">
     <p>
      <sup>
       [
       <a class="para" href="#id2579926" name="ftn.id2579926">
        33
       </a>
       ]
      </sup>
      <span class="emphasis">
       <em>
        Svätopluk
       </em>
      </span>
      — nitrianske knieža, synovec Rastislava, panovníka
               na Veľkej Morave. Vládol v Nitre v rokoch 863 — 871.
     </p>
    </div>
    <div class="footnote">
     <p>
      <sup>
       [
       <a class="para" href="#id2579939" name="ftn.id2579939">
        34
       </a>
       ]
      </sup>
      <span class="emphasis">
       <em>
        Metod
       </em>
      </span>
      — (asi 815, Solún, Grécko — 885), arcibiskup, učiteľ
               Slovanov
     </p>
    </div>
   </div>
  </div>
  <div>
   <div class="titlepage">
    <div>
     <div>
      <h2 class="title">
       <a name="id2580068">
       </a>
       Koniec púte
      </h2>
     </div>
    </div>
   </div>
   <p>
   </p>
   <p>
   </p>
   <p>
    Pomyslel pútnik na náhly návrat domov. Minul polia Tekova, veselé Pohronie a hlboké
         doliny Rimavy, a keď sa jasné slnce trinásteho augusta nad Korimovým zaligotalo, stál už na
         jeho hrebeni medzi Tisovcom a Bystrým. Obzrel sa posledný raz na ďaleké kraje ku Tatrám, k
         Morave i Dunaju, zavzdychol z duše hlboko, bohu za šťastnú cestu ďakujúc, i tiché hlasy z
         pokorného srdca vetrom do šírych krajov slovenských zasielal. Vykonal som púť svoju po
         otčine! Pozeral som sokolím okom po výšinách Tatier a orlím letom som sa pustil od nich po
         rodnom kraji. Ponavštevoval som mohyly otcov svojich a uctil som slzami, vzdychmi i nového
         žitia piesňami dávne pamiatky ich. Vylieval som slzy i ja do kalnej Moravy, žialil som s
         ňou nad minulými vekmi a hneď som jej kázal očistiť sa k novým radostiam. Dumal som nad
         mohylou bratislavskou, začul som vzdychanie i temné o pomstu volanie zašlých hrdinov Veľkej
         Moravy i omočil som prst do krvi ich, ktorá z hrobu prameňmi vyviera a vrie v žilách
         junáckych. Kúpal som si dušu v živých prúdoch Váhu i Dunaja. Zvítal som sa so synmi rodu
         sťa mladý orlík s orlami na skalinách strmých.
   </p>
   <p>
    Dýchal som posvätné povetrie, ktoré ovieva hlavy zošedivených osvietencov i hlboko som
         sa poklonil pred oltárom, na ktorý oni svoje obete poskladali, tam som sklonil aj k ich
         úcte synovské koleno. Pomodlil som sa na svätej zemi Nitry, počul som i videl neba znamenia
         a duch môj pocítil v sebe božskosť osvietenia i vládu nadzemskú. Ale či to všetko dosť,
         junák slovenský? — Nie. To je, ak sa neklameš, ešte len zorný úkaz budúcich bleskov.
         Povinnosť svätú na seba prijatú skutkami doplniť treba, len tak sa dostane na zemi i na
         nebi spasenia pre teba.
   </p>
   <p>
   </p>
  </div>
 </body>
</html>
