<html>
 <body>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e259">
       </a>
       Predmluva k prvému vydaniu
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    Kniha táto sostavená je väčšinou z tých predpisov, ktoré boly uverejňované v „Dennici“
         asi od I. až X. ročníka. Sú to predpisy osvedčené a spoľahlivé — zodpovedajú požiadavkám
         tak jednoduchej, ako i zjemnelej meštianskej kuchyne. Pri sostavení bol kladený hlavný
         zreteľ na to, aby pokrmy podľa týchto predpisov pripravené obsahovaly to, čo je ľudskému
         telu k jeho výžive potrebné, aby boly chutné, záživné a pomerne nie drahé. Pritom všetkom
         nájdu sa i predpisy složitejšie a nákladnejšie, podľa ktorých dajú sa pripraviť veci pre
         väčšie spoločnosti alebo hostiny.
   </p>
   <p>
    Nie jedna z milých čitateliek „Dennice“ nájde v knižke tejto svoj predpis; iste sa
         poteší, že i ona prispela k naučeniu tých, ktorým je učenie ešte potrebné. Staršie
         hospodyňky slovenské arci nepotrebujú toho, ale tie mladé, ktoré ešte nestačily nadobudnúť
         si zkúseností, nájdu odpoveď na vážnu otázku: čo budem variť? Ťažko je učiť sa na vlastnej
         škode, a preto: učte sa zo zkúseností starších.
   </p>
   <p>
    Zachovajte si, že kuchyňa je pre udržanie ľudského zdravia omnoho dôležitejšia než
         apatéka. A že
    <span class="emphasis">
     <em>
      poriadna
     </em>
    </span>
    kuchyňa je známkou
    <span class="emphasis">
     <em>
      dokonalej
     </em>
    </span>
    domácnosti!
   </p>
   <p>
    <span class="emphasis">
     <em>
      V Banskej Bystrici
     </em>
    </span>
    , v januári 1914
   </p>
   <p>
    <span class="emphasis">
     <em>
      Terezia Vansová
     </em>
    </span>
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e289">
       </a>
       Predmluva k druhému vydaniu
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    Túto knihu som sostavila vtedy, keď hospodárske pomery našej vtedajšej vlasti boly
         sriadené, keď bolo všetkého dosť a keď pri jednaní platilo ešte slovo: To je ako za groš
         žemľa!
   </p>
   <p>
    Prišla vojna a zprevracala všetko jestvujúce čím hore tým dolu.
   </p>
   <p>
    Hneď z počiatku vojny všetko, čo bolo dovezené z cudziny, ztrácalo sa z obchodov a
         zapadlo kdesi v útrobách magazínov alebo v rukách keťasov, ktorí s tým robili veľké
         obchody. Do obchodu prišly len tie najpotrebnejšie potravné články, o ktoré sme museli
         bojovať s odvážením života.
   </p>
   <p>
    Koloniálny tovar, menovite ako Itália zasiahla do vojny, zmizol z naších kuchýň a v
         nedostatku týchto vecí museli sme naše varenie prispôsobiť válečným pomerom. Vymýšľaly sa
         nové predpisy, varenie sa zjednodušilo a tak sa mnohí naučili úsporne variť.
   </p>
   <p>
    Zdalo sa nám vtedy, že táto kniha nám už nikdy viac nebude potrebnou.
   </p>
   <p>
    Ale hrozná tá vojna sa minula — nechajúc nám mnohé naučenie a mnohú draho zaplatenú
         zkúsenosť.
   </p>
   <p>
    V hospodárskom ohľade vraciame sa pomaly do sriadených pomerov. Pre naše kuchyne môžeme
         už všetko dostať, čo sme ťažko postrádali, len ceny, tie snáď už nikdy nebudú také, ako
         boly.
   </p>
   <p>
    Už nemôžeme vysloviť tú bežnú frázu: To je ako za groš žemľa! A už nedostaneme vajce za
         groš, ani za päť halierov droždia.
   </p>
   <p>
    Preto som pri prehliadke tejto knihy zamenila tie smiešne ceny za označenie váhy alebo
         prípadnej miery, ktorá sa nemení.
   </p>
   <p>
    Opravené sú tiež vyskytnuvšie sa chyby, doplnené sú i názvy a vynechané sú zbytočné
         čiastky. Tiež vsunuté sú niektoré nové, vyzkúsené predpisy, čím doplnily sa nahodilé
         medzery.
   </p>
   <p>
    S láskavým dovolením sl. M. Sandtnerovej, odbornej učiteľky varenia pri mestskej
         dievčenskej rodinnej škole v Prahe, odtlačili sme v tomto vydaní tabuľku: „Koľko asi
         potravín je treba pre jednu osobu“. Odborná učiteľka na tejže škole, sl. J. Hrdinová,
         rovnako tak ochotne svolila, aby sme ku stati „O stolovaní“ mohli upotrebiť z väčšej časti
         jej prácu, ktorá — tak ako aj tabuľka o potravinách — vyšla v znamenitom diele: „Nejnovější
         kuchařská kniha s rozpočty“. Ďakujeme obom dámam za ích vzácnu ochotu!
   </p>
   <p>
    So sriadenejšími pomerami nahliadlo sa, že táto kniha nestala sa ešte bezpredmetnou, ale
         že poptávka po nej je práve živšia. Prvé vydanie sa minulo a preto usporadujeme druhé.
         Úfame sa, že túto knihu v tomto novom vydaní obecenstvo prijme tak vďačne, ako vo vydaní
         prvom.
   </p>
   <p>
    <span class="emphasis">
     <em>
      Banská Bystrica
     </em>
    </span>
    , v júni 1925
   </p>
   <p>
    <span class="emphasis">
     <em>
      Terézia Vansová
     </em>
    </span>
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e332">
       </a>
       Príprava pokrmov a jej význam pre kultúrneho človeka
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    Každý národ má svoje zvláštne pokrmy. Príprava týchto pokrmov podmienená je väčšinou
         podnebím, životosprávou a tým stupňom kultúry, na ktorom nachodí sa patričný národ.
   </p>
   <p>
    Divoké a polodivé národy požívajú potraviny surové alebo primitívne, na otvorenom ohni
         pečené a polo uvarené. O Tatároch zachovala sa povesť, že jedli mäso len pod sedlom počas
         dlhej jazdy umäkčené. Indiáni i teraz požívajú niektoré kusy mäsa surové, iné si pečú.
         Číňania nachodia obľubu v lastovičích hniezdach s riedkou omáčkou, vo vajíčkach, ktoré boly
         niekoľko týždňov v zemi zahrabané, a v pečienkach zo psov a mačiek pripravené. Všetko také
         pochúťky, ktoré sa zrovna protivia nášmu vkusu. V severných končinách, v ríši ľadu a zimy,
         sú ľudia šťastní a spokojní, keď počas polročnej noci majú nadostač tulenieho mäsa a tuku,
         kdežto na juhu Európy ohnivý Talian a Španielčan spokojí sa viac-menej s rastlinnou
         stravou, so svojimi makaronami, polentou a ovocím. Arabi nemajú často nič iného, ako svoje
         datle, ktorými, namiesto ovsa, prikrmujú aj svoje povestné kone.
   </p>
   <p>
    O pomere rastlinnej a mäsitej stravy písali a vždy ešte píšu početní učenci, lekári a
         lučebníci. Všetky naše pokrmy a ich súčiastky prešly už zkúšobnými laboratoriami a
         rozložené sú na také látky, ktoré sú organizmu ľudskému viac-menej potrebné. K výžive nášho
         tela potrebné sú potraviny, ktoré obsahujú bielkovinu, uhlohydráty, vápno, železo, rozličné
         soli, fosfor, tuk, cukor a — vodu. Lebo naše telo je složené tiež z podobných látok a denne
         utráca už i samým dýchaním a pohybom mnoho z ních a musí ich nahradzovať potravinami,
         obsahujúcimi tie isté látky, aby zostalo zdravé alebo aby sa zdarne vyviňovalo. Bielkovín,
         ktoré sú organizmu ľudskému najmä potrebné, obsahuje najviac mäso, vajíčka, mlieko, syr,
         chlieb, menej strukoviny, zeleniny a ovocie. Za to posledné články obsahujú iné, tiež
         potrebné články pre výživu ľudského tela. Preto je radno, aby sa človek stravoval miešanými
         potravinami. Jednostranná výživa je pochybená. Človek živený prevažne mäsitými pokrmami
         otravuje sa, nadobúda si rozličné nemoce a ukracuje si život. Samou rastlinnou stravou zase
         nedostatočne vyživuje svoje telo, lebo i pri väčšom množstve pokrmu nedostane sa telu
         všetkého toho, čo potrebuje. Vždy však je radno pridržiavať sa viac rastlinnej stravy, ako
         mäsitej. I náš ľud nám je toho príkladom, lebo on pri svojej ťažkej práci živí sa z väčšej
         čiastky rastlinnou stravou, strukovinami, zemiakmi a kapustou, majúc pritom svoj
         každodenný, čierny, ale záživný chlieb — a keď je dobre, i mlieko a syr.
   </p>
   <p>
    Naša slovenská kuchyňa, ktorej slúžiť má táto kniha, je nie taká bohatá a ťažká, pritom
         všetkom je veľmi rozmanitá a zdravá. Ešte i sama ľudová, národnia kuchyňa pri všetkej
         svojej prostote je nie jednostranná; ona poskytuje človeku všetko to, čo potrebuje k
         udržaniu alebo vývinu svojho tela. Výnimku tvoria kraje príliš chudobné — a tam obyčajne
         pustoší alkohol.
   </p>
   <p>
    Berúc zreteľ na túto skromnú úvahu, sostaviť sa môžu našské obedy a večere tak, aby
         zodpovedaly svojej úlohe a aby nepresahovaly rozpočet, určený na stravu. Lebo „nie preto
         žije človek, aby jedol, ale preto jie, aby žil“.
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e351">
       </a>
       Zásoby potravín
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    V každej domácnosti majú byť vždy nejaké zásoby potravín. Zle je už tam, kde je komora
         úplne prázdna. I samé gazdovské domácnosti chystajú si na zimu zásoby najpotrebnejších
         vecí, aby nemusely v zime a na jar draho za ne platiť.
   </p>
   <p>
    Rozumie sa, že na dedine musia byť zásoby vždy väčšie, komora lepšie opatrená, ako v
         meste. Okrem múky, zemiakov, kapusty, rozličných zelenín, strukovín, masti, zaváraných a
         sušených ovocín a zelených vecí má byť i primeraná zásoba koloniálnych článkov, hlavne
         cukru, kávy, ryže a rozličného korenia, aby sa usporilo na čase a na peniazoch. Lebo je
         pozde až vtedy posielať do obchodu, keď je poludnie blízko alebo keď prídu hostia. Preto
         rozumná domáca pani má vždy tlčený cukor v zásobe, múky, vajíčok, masti i masla toľko, aby
         v prípade nečakaného hosťa mohla chytro ešte niečo bez veľkého namáhania pripraviť.
   </p>
   <p>
    Za to ale nesmie sa shromažďovať toľko, aby sa kazilo. Istý rozpočet si musí utvoriť
         sama domáca pani a podľa toho i konať. Zkúsenosť naučí každú, lebo dnes viac ako inokedy
         platí zásada: čas sú peniaze.
   </p>
   <p>
    Moderná žena zjednoduší si prácu i v kuchyni. Neukladá doma toľké zásoby, ako to konala
         na pr. jej maminka. Teraz dostať už mnohé prípravy k pokrmom hotové v obchodoch a to v
         dobrej jakosti a pri slušných cenách.
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e368">
       </a>
       Koľko asi potravín je treba pre jednu osobu?
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    <span class="bold">
     <strong>
      1. Polievky
     </strong>
    </span>
   </p>
   <p>
    Vody na hovädziu polievku 1/3 l.
   </p>
   <p>
    Vody na polievku zaprážanú 1/4 l.
   </p>
   <p>
    Masti na zápražku do polievky 3/4 — 1 dg.
   </p>
   <p>
    Múky na zápražku do polievky 1 — 1 1/2 dg.
   </p>
   <p>
    Soli na 1 l vody asi 1 dg.
   </p>
   <p>
   </p>
   <p>
    <span class="bold">
     <strong>
      2. Závarky do polievok
     </strong>
    </span>
   </p>
   <p>
    Grísky (krupice) 1/2 dg.
   </p>
   <p>
    Krúp 1/2 — 1 dg.
   </p>
   <p>
    Ryže, sága, geršničky 1 — 1 1/2 dg.
   </p>
   <p>
    Rezančekov a šíflikov 1 dg.
   </p>
   <p>
    Gágorkov 1 lyžica.
   </p>
   <p>
    Praženého hrášku 1 lyžica.
   </p>
   <p>
    Strukovín (hrachu, šošovice, fizole) 2 — 3 dg.
   </p>
   <p>
    Žemle alebo chleba 1 — 1 1/2 dg.
   </p>
   <p>
   </p>
   <p>
    <span class="bold">
     <strong>
      3. Masti (masla)
     </strong>
    </span>
   </p>
   <p>
    Masti na 1 kg hovädzej pečienky 5 — 10 dg.
   </p>
   <p>
    Masti na 1 kg teľaciny 8 — 10 dg.
   </p>
   <p>
    Masti na 1 kg baraniny 5 do 10 dg.
   </p>
   <p>
    Masti na zapráv. zeleninu 1 dg.
   </p>
   <p>
    Masti na dusenie zeleniny 1 do 1 1/2 dg.
   </p>
   <p>
    Masti na omáčku 1/2 — 1 dg.
   </p>
   <p>
   </p>
   <p>
    <span class="bold">
     <strong>
      4. Mäso
     </strong>
    </span>
   </p>
   <p>
    Hovädziny na varenie 10 — 12 dg.
   </p>
   <p>
    Hovädziny na pečienku 15 dg.
   </p>
   <p>
    Teľaciny 10 — 15 dg.
   </p>
   <p>
    Porčoviny (vepřová) 12 dg.
   </p>
   <p>
    Baraniny 15 — 18 dg.
   </p>
   <p>
    Sekaného 6 — 8 dg.
   </p>
   <p>
    Pečení (játer), obličiek (ledvín), pľúcok 6 — 10 dg.
   </p>
   <p>
    Mozok porčový (vepřový) je pre jednu osobu.
   </p>
   <p>
    Mozok teľací je pre 1 — 2 osoby.
   </p>
   <p>
    Králik je pre 4 — 5 osôb.
   </p>
   <p>
   </p>
   <p>
    <span class="bold">
     <strong>
      5. Drôbež (hydina)
     </strong>
    </span>
   </p>
   <p>
    Hus pečená je pre 8 — 10 osôb.
   </p>
   <p>
    Kačka pečená je pre 4 — 5 osôb.
   </p>
   <p>
    Kurča vyprážané je pre 2 do 3 osoby.
   </p>
   <p>
    Kurča pečené je pre 3 — 5 osôb.
   </p>
   <p>
    Holub je pre 1 — 2 osoby.
   </p>
   <p>
    Moriak je pre 12 — 14 osôb.
   </p>
   <p>
   </p>
   <p>
    <span class="bold">
     <strong>
      6. Zverina
     </strong>
    </span>
   </p>
   <p>
    Bažant je pre 4 — 5 osôb.
   </p>
   <p>
    Jarabica (koroptev) je pre 1 — 2 osoby.
   </p>
   <p>
    2 čvíkoty (kvíčaly) sú pre 1 osobu.
   </p>
   <p>
    Sluka pre 1 osobu.
   </p>
   <p>
    Divá kačka je pre 4 osoby.
   </p>
   <p>
    Zajačí predok je pre 3 — 4 osoby.
   </p>
   <p>
    Zajačí zadok je pre 6 — 8 osôb.
   </p>
   <p>
    Srňacieho stehna pre osobu 12 — 15 dg.
   </p>
   <p>
    Srňacej lopatky pre osobu 15 — 20 dg.
   </p>
   <p>
    Jelenieho mäsa pre osobu 12 do 15 dg.
   </p>
   <p>
   </p>
   <p>
    <span class="bold">
     <strong>
      7. Ryby
     </strong>
    </span>
   </p>
   <p>
    Kapra pre osobu 10 dg.
   </p>
   <p>
    Bielej ryby pre osobu 12 do 15 dg.
   </p>
   <p>
   </p>
   <p>
    <span class="bold">
     <strong>
      8. Príkrmov
     </strong>
    </span>
   </p>
   <p>
    <span class="emphasis">
     <em>
      a)
     </em>
    </span>
    zeleninových:
   </p>
   <p>
    Kalerábu, mrkve, špenátu pre 1 osobu 15 dg.
   </p>
   <p>
    Kapusty, kelu, tekvice 12 do 15 dg.
   </p>
   <p>
    <span class="emphasis">
     <em>
      b)
     </em>
    </span>
    Švábky pre osobu 20 do 25 dg.
   </p>
   <p>
    <span class="emphasis">
     <em>
      c)
     </em>
    </span>
    strukovín:
   </p>
   <p>
    Šošovice, hrachu, fizole pre osobu 3 — 4 dg.
   </p>
   <p>
    <span class="emphasis">
     <em>
      d)
     </em>
    </span>
    múčnych:
   </p>
   <p>
    Múky na knédliky pre osobu 5 — 10 dg.
   </p>
   <p>
    Na 1/4 — kg múky rátame 1 dg odmladu (kvasníc).
   </p>
   <p>
    Múky na rezance pre osobu 3 — 4 dg.
   </p>
   <p>
    Krúp, grísky pre osobu 3 — 4 dg.
   </p>
   <p>
    Ryže pre osobu 3 — 5 dg.
   </p>
   <p>
   </p>
   <p>
    <span class="bold">
     <strong>
      9. Múčnikov
     </strong>
    </span>
   </p>
   <p>
    Grískovej múky na cesto kysnuté pre osobu 8 — 10 dg.
   </p>
   <p>
    Hladkej múky na cesto kysnuté 10 — 12 dg.
   </p>
   <p>
    Hladkej múky na cesto omeletové 4 — 5 dg.
   </p>
   <p>
    Hladkej múky na ťahanú štrúdlu 2 — 4 dg.
   </p>
   <p>
    Hladkej múky na cesto rezancové 5 — 8 dg.
   </p>
   <p>
    Grísky na kašu 2 — 3 dg.
   </p>
   <p>
    Ryže na kašu 3 — 4 dg.
   </p>
   <p>
   </p>
   <p>
    <span class="bold">
     <strong>
      10. Kávy, čaju, čokolády, kakaa
     </strong>
    </span>
   </p>
   <p>
    Kávy zrnkovej pre osobu 1/2 — 1 dg.
   </p>
   <p>
    Kávy žitnej pre osobu 1/2 — 1 dg.
   </p>
   <p>
    Čaju 1/2 kávovej lyžičky.
   </p>
   <p>
    Čokolády 1 1/2 — 2 dg.
   </p>
   <p>
    Kakaa 1 dg.
   </p>
   <p>
    Mlieka na kávu 1/8 l.
   </p>
   <p>
    Mlieka na kakao 1/4 l.
   </p>
   <p>
    Vody na kávu 1/8 l.
   </p>
   <p>
    Vody na čaj 1/4 l.
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e611">
       </a>
       Čo variť na každý deň?
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    Obsah tejto knihy ukazuje, ako sa čo varí; krátka táto úvaha ale udáva, čo sa má, a v
         akom poriadku variť, aby sostavenie obeda alebo večere zodpovedalo i zdraviu i vkusu.
   </p>
   <p>
    Viem, že staršie domácnosti už majú svoje ustálené jedlopisy pre každú dobu a temer pre
         každý deň. A je to také individuálne, že sotva sú dva domy, kde by rovnaký poriadok bol
         zavedený. Cieľom týchto riadkov je nie rušiť určený poriadok, ale tam, kde ho niet,
         upraviť, aby sa ustálil.
   </p>
   <p>
    Keď je jeden pokrm silnejší, musí byť druhý ľahší. Tam, kde je obed sostavený z
         viacerých jedál, musí byť istá rozmanitosť. Lebo jeden pokrm obsahuje v sebe iné výživné
         látky, druhý zase iné, a tak sa musia doplňovať. Keď je cesto v polievke, nemá prísť ešte
         ako samostatné jedlo. Stalo sa raz — dávno — že jedna pani dostala hosťa a nastolila mu
         nasledujúci obed: kapustnú polievku, kapustu a kapustné halušky. Správnejšie by bolo
         bývalo: zapražená polievka alebo falošný guľáš, kapusta (lebo už bola hotová) a rezance s
         čímkoľvek iným, len nie s kapustou. Jedno a to isté, čo by bolo akokoľvek dobré, zunuje sa,
         keď to často nastolíme. Dobre si treba zachovať, čo sa kedy varilo, aby sa často
         neopakovalo, len ak by si to domáci žiadali alebo zásoba potravných článkov rozkazovala.
   </p>
   <p>
    Pokúsila som sa v nasledujúcich predpisoch poukázať na to, ako sa má sostaviť jedlopis
         pre obedy v zámožnejších rodinách. Podľa týchto môže sa sostaviť i prostší, i bohatší obed.
         Kto chce, a stačí mu, môže si niečo premeniť, alebo pridať. Na nedele udaná je polievka bez
         mäsa. Keď je kapusta s mäsom a potom ešte pečienka, tak by mäso bolo zbytočné. Polievka sa
         môže uvariť z kostí, mäso sa môže nechať alebo na druhý deň alebo na večeru.
   </p>
   <p>
    Jedlopisy pre večere nesostavujem. V obyčajné dni zvýši niečo od obeda, alebo sa privarí
         niečo ľahšieho. Keď musí byť mäso, nech je ľahšie, na pr. kuriatka, teľacina, baranina,
         potom studené nárezy, šunka, studeno atď. K večeri maly by byť podávané pokrmy len ľahké,
         ako sú rozličné kaše, mliečne polievky, zemiaky s maslom a bryndzou, v lete šalát s
         vajíčkami alebo s praženicou atď.
   </p>
   <p>
    Tiež sa má dbať i na to, aby sa varilo to, čo donáša ročná doba, sezóna, lebo sháňanie
         sa po novinkách, obyčajne veľmi drahých, už mnohým domácnosťam veľmi poškodilo. Každá doba
         má svoje dobré veci, len ich treba rozumne využiť.
   </p>
   <p>
    Za jednotlivými predpismi udané sú niekoľké pre slávnostné príležitosti. Nedeľňajší
         lístok hodí sa i pre sviatočný obed, — ba i pre väčšiu spoločnosť, keď sa každého pripraví
         toľko, ako je potrebné, a keď medzi polievku a prívar dajú sa asiety, pozostávajúce buďto
         zo studenej ryby (v aspiku), lebo z nejakej paštiky; potom keď sa pridá ešte jedna torta,
         pečivo a ovocie.
   </p>
   <p>
    Jedlopisy sostavené sú na štyri týždne a zodpovedajú ročným dobám: zime, jaru, letu,
         jeseni. Z týchto si dôvtipná domáca pani sama veľmi rozmanite sostaví aj iný jedlopis, aby
         sa nemusela často trápiť otázkou: čo zase dnes variť?!
   </p>
   <p>
   </p>
   <p>
    <span class="bold">
     <strong>
      1
     </strong>
    </span>
   </p>
   <p>
    <span class="emphasis">
     <em>
      Nedeľa.
     </em>
    </span>
    Polievka zelerová, kľužská alebo plnená kapusta, kapún so
         sušenými slivkami, fašiangové šišky (buchty).
   </p>
   <p>
    <span class="emphasis">
     <em>
      Pondelok.
     </em>
    </span>
    Kyslá polievka, hrach (môže byť i pretretý) s údeninou,
         ovocina.
   </p>
   <p>
    <span class="emphasis">
     <em>
      Utorok.
     </em>
    </span>
    Zeleninová polievka, hovädzia pečienka s omáčkou a
         knédlikami, ľahký výbeh alebo omeleta.
   </p>
   <p>
    <span class="emphasis">
     <em>
      Streda.
     </em>
    </span>
    Polievka s ryžou, mäso s pareným kalerábom, rezančeky s
         orechami vo forme.
   </p>
   <p>
    <span class="emphasis">
     <em>
      Štvrtok.
     </em>
    </span>
    Falošný guľáš, zavarená alebo suchá fazuľa s kotletkami,
         pagáčiky.
   </p>
   <p>
    <span class="emphasis">
     <em>
      Piatok.
     </em>
    </span>
    Fazuľová polievka na kyslo, halušky alebo rezance s
         bryndzou alebo s tvarohom.
   </p>
   <p>
    <span class="emphasis">
     <em>
      Sobota.
     </em>
    </span>
    Polievka s pirôžkami alebo s pečenkovými haluškami,
         šošovica s klbáskou.
   </p>
   <p>
   </p>
   <p>
    <span class="bold">
     <strong>
      2
     </strong>
    </span>
   </p>
   <p>
    <span class="emphasis">
     <em>
      Nedeľa.
     </em>
    </span>
    Brunátna polievka s gágorčekami, karfiol, plnené baranča so
         zemiakovým šalátom alebo zavareninou, okružník krémom plnený.
   </p>
   <p>
    <span class="emphasis">
     <em>
      Pondelok.
     </em>
    </span>
    Polievka s geršničkou, hovädzina so zemiakami a chresťom
         (špargľou), šunkové fliačky vo forme pečené.
   </p>
   <p>
    <span class="emphasis">
     <em>
      Utorok.
     </em>
    </span>
    Hrachová polievka so žemľovými knédlami, teľacie úrezky
         (šnicle) so šalátom.
   </p>
   <p>
    <span class="emphasis">
     <em>
      Streda.
     </em>
    </span>
    Kyslá polievka (frikasé) alebo s vajíčkami, prívar z
         jarných zelenín, snehové cesto.
   </p>
   <p>
    <span class="emphasis">
     <em>
      Štvrtok.
     </em>
    </span>
    Polievka s fazuľou a geršničkou, údenina s chrenom, šalát
         s vajíčkami alebo s praženicou.
   </p>
   <p>
    <span class="emphasis">
     <em>
      Piatok.
     </em>
    </span>
    Zapražená polievka, pirohy s lekvárom alebo rezance s
         tvarohom (syrom).
   </p>
   <p>
    <span class="emphasis">
     <em>
      Sobota.
     </em>
    </span>
    Polievka s rajbaničkou, mäso s ryžou a omáčkou, francúzske
         zemiaky (v rúre pečené).
   </p>
   <p>
   </p>
   <p>
    <span class="bold">
     <strong>
      3
     </strong>
    </span>
   </p>
   <p>
    <span class="emphasis">
     <em>
      Nedeľa.
     </em>
    </span>
    Polievka (z kostí a odpadkov roštenky), tekvica s
         roštenkou, pečené kura s hlávkovým šalátom, čerešňový koláč.
   </p>
   <p>
    <span class="emphasis">
     <em>
      Pondelok.
     </em>
    </span>
    Polievka z nových zemiakov, paprikáš (teľací, baraní
         alebo kurací) s haluškami, kukurica.
   </p>
   <p>
    <span class="emphasis">
     <em>
      Utorok.
     </em>
    </span>
    Zeleninová polievka, zemiaky na kyslo so sekanou pečienkou.
   </p>
   <p>
    <span class="emphasis">
     <em>
      Streda.
     </em>
    </span>
    Polievka s grísovými haluškami, baranina so zemiakmi a
         pôlkovou omáčkou. Rožkový výbeh s ovocnou šťavou.
   </p>
   <p>
    <span class="emphasis">
     <em>
      Štvrtok.
     </em>
    </span>
    Kuracia polievka, podlupky so smaženými vajíčkami.
   </p>
   <p>
    <span class="emphasis">
     <em>
      Piatok.
     </em>
    </span>
    Polievka karfiolová, zlaté halušky, ovocie, syr.
   </p>
   <p>
    <span class="emphasis">
     <em>
      Sobota.
     </em>
    </span>
    Polievka barania, mäso s hribami a šťavovou omáčkou,
         zemiakový paprikáš.
   </p>
   <p>
   </p>
   <p>
    <span class="bold">
     <strong>
      4
     </strong>
    </span>
   </p>
   <p>
    <span class="emphasis">
     <em>
      Nedeľa.
     </em>
    </span>
    Polievka s husacím drobným (risotto), kapusta s obložením,
         husacina s dusenými hruškami, jablčník alebo okružník s jablkami.
   </p>
   <p>
    <span class="emphasis">
     <em>
      Pondelok.
     </em>
    </span>
    Zapražená polievka s rezancami, baranie stehno na spôsob
         diviny, zemiaky, maslové pagáčiky.
   </p>
   <p>
    <span class="emphasis">
     <em>
      Utorok.
     </em>
    </span>
    Polievka s pľúckami (kyslá), dusená mrkva s ryžovými
         kotletkami, ovocie, syr.
   </p>
   <p>
    <span class="emphasis">
     <em>
      Streda.
     </em>
    </span>
    Guľáš, kapustné halušky alebo vyprážané kapustníčky.
   </p>
   <p>
    <span class="emphasis">
     <em>
      Štvrtok.
     </em>
    </span>
    Polievka so zemiakovými knédlikami, zelená fazuľa so
         sekanou pečienkou.
   </p>
   <p>
    <span class="emphasis">
     <em>
      Piatok.
     </em>
    </span>
    Paradajková polievka s ryžou v mlieku uvarenou, trhance s
         bryndzou, kukurica.
   </p>
   <p>
    <span class="emphasis">
     <em>
      Sobota.
     </em>
    </span>
    Polievka s pirožkami, plnená paprika (alebo kaleráb),
         ovocie, syr.
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e780">
       </a>
       Slávnostný obed
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    Hovädzia polievka s konsomé. Vyprážaná ryba; galantína. Divina s omáčkou s maselným
         cestom; kapún alebo morka so šalátom; tyrolský okružník; mokka torta, krémy, cukrovinky,
         ovocina.
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e791">
       </a>
       Slávnostná večera
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    1. Ryby. Hovädzia pečienka s omáčkou, plnená barančina s miešaným šalátom. Pečené
         kuriatka so zavarenou ovocinou. Výbeh z lieskových orechov, dámske vrtochy (kaprice),
         torty, cukrovinky, ovocie.
   </p>
   <p>
    2. Šunka obložená vajíčkami, aspikom a pod. Kurací alebo teľací paprikáš; prasacina s
         vlašským šalátom, husacina s červenou kapustou, rozličné okružníky, gaštanová torta,
         čokoládový krém, cukrovinky, ovocina.
   </p>
   <p>
    3. Ryba v aspiku, divina s omáčkou a maslovými polmesiačikami, morka, tyrolský okružník,
         torty, cukrovinky a krémy.
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e807">
       </a>
       Studené pokrmy k čaju alebo na domáce zábavy
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    Šunka, rozličné nárezy, údený jazyk, galantína, kapún alebo morčacina, obložené
         chlebíčky, sendviče.
   </p>
   <p>
    Doboška, anglická, mokka torta, pálená torta. Krémy, cukrovinky, rozličné pečivá,
         mrazivo a parfait.
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e820">
       </a>
       Keď prídu hostia!
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    Romantika, spojená s príchodom velikého rodinného koča alebožto korábu, z ktorého na
         dvor vysypalo sa početné družstvo veselých a hladných hostí — uniká do minulosti. Len
         kde-tu ešte zjavujú sa nečakaní, ale vítaní hostia. Nečakaní! Obyčajne prídu vtedy, keď
         domáca pani má najviac práce a najmenej príprav v kuchyni. A tu pribehne slúžka: Hostia
         idú! Len čo im dáme!
   </p>
   <p>
    Len vtedy vidí domatínka, ako je dobre, keď má nejaké zásoby. Rýchle preletí jej hlavou,
         čo všetko ona za krátky čas jednej hodinky, ba často má ešte menej času, môže pripraviť.
         Aby dlho nerozmýšľala, nájde v nasledujúcich odsekoch soznam tých pokrmov, ktoré možno
         rýchle pripraviť.
   </p>
   <p>
    <span class="emphasis">
     <em>
      Polievky
     </em>
    </span>
    , mimo zapražených: paradajková s ryžou, šťavová, kyslá s
         vajíčkami alebo guľkami; polievka z mäsových výťažkov (dostať v obchodoch); ovocné polievky
         a rozličné ragout; teľacie zaprávané; kuracia polievka; zeleninová polievka, falošný guľáš,
         hribová polievka.
   </p>
   <p>
    <span class="emphasis">
     <em>
      Pečienky:
     </em>
    </span>
    kuracina vyprážaná, paprikáš, sekaná pečienka, teľacie
         úrezky, údená klbása s chrenom alebo s praženicou, ryžové kotletky alebo iné, škvarenina
         (pörkölt).
   </p>
   <p>
    <span class="emphasis">
     <em>
      Cestá:
     </em>
    </span>
    halušky, rezance s bryndzou, s tvarohom atď. Smaženec; výbeh
         (fámkoch); omeleta, piškótové cesto s vínovou žufkou; vyprážané fánky atď.
   </p>
   <p>
    <span class="emphasis">
     <em>
      Prívary a iné:
     </em>
    </span>
    zelený hrach, mladý kaleráb, šalát na prívar so
         sádzanými vajíčkami; plnená paprika, plnené paradajky a kaleráb. Sádzané vajíčka ako
         samostatné jedlo, paprikáš z nových zemiakov, hríbky — a mnoho z tých pokrmov, ktoré sú
         uvedené na strane 60 — 70.
   </p>
   <p>
    Okrem uvedených najde sa ešte mnoho takých pokrmov, ktoré sa dajú rýchle pripraviť.
   </p>
   <p>
    Čo je ale hlavné, aby domáca pani a jej čeliadka neztratili hlavu a neukázali hosťom, že
         sú nepríležití a nedali im to znať nechuťou, nevrlosťou, vyratujúc, aká práca je v dome.
         Radšej nech bude obed skromnejší, ale dobrá vôľa nech je nie narušená. Veď od jakživa my
         Slovania sme bývali pohostinní, — a čo hneď Slovan dal hosťovi len
    <span class="emphasis">
     <em>
      chlieb so
            soľou
     </em>
    </span>
    , ale vždy to bolo aj s
    <span class="emphasis">
     <em>
      „dobrou vôľou“
     </em>
    </span>
    .
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e860">
       </a>
       Niečo o stolovaní
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    <span class="bold">
     <strong>
      Ako prestierať?
     </strong>
    </span>
   </p>
   <p>
    K obedu a večeri prestiera sa stôl bielym obrusom. Na stôl položíme toľko tanierov,
         koľko zasadne osôb ku stolu. Taniere majú byť rovnakej velikosti i vzorky. Naspodok dáme
         tanier plytký, naň tanier polievkový. Taniere kladieme — ak veľkosť stola dovolí — asi 2/3
         metra od seba a asi 2 prsty od kraja stolu. Ku tanieru položíme príbory. Majú byť tiež
         rovnaké pre všetkých. Na pravo položíme nôž, ostrím obrátený k tanieru, na ľavú ruku
         vidličku, zubami na hor obrátenú. Lyžica na polievku kladie sa nad tanier, držiatkom k
         pravej ruke a špicom na hor obrátená. Ak dávame na stôl súčasne zvláštny múčnikový alebo
         príkrmový príbor, položí sa polievková lyžica ku nožu na pravú stranu a múčnikový príbor
         nad tanier a to tak, že nôž je obrátený rukoväťou k pravej ruke a ostrím k tanieru,
         vidlička rukoväťou k ľavej ruke a zubami nahor.
   </p>
   <p>
    Nad ne kladie sa ešte kompotová alebo kávová lyžička. Na hostinách, zvlášte tam, kde
         majú krásne príbory, ktoré sa majú uplatniť, prestiera sa tak, že sa oba nože, väčší i
         menší, položia k pravej, obe vidličky k ľavej ruke a obe lyžičky nad tanier. Pod nože a
         vidličky kladú sa niekedy strieborné „koníčky“, aby sa obrus od použitých príborov
         neušpinil. Nad tanier kladie sa k ľavej ruke desertný tanierik na kompot alebo šalát, k
         pravej strane pohár na vodu. Keď sa podáva víno, postavíme tam i vínový pohárik. Ak
         nalievame niekoľko druhov vína, stojí od ľavej ruky k pravej toľko pohárikov, koľko druhov
         má byť podávané (na biele, na červené, na šampaňské). Na pravom boku stojí pohár na vodu
         alebo pivo. Servítok sa kladie pod vidličku k ľavej ruke, alebo pod lyžicu k pravej ruke,
         pri hostinách často ozdobne složený pred tanier alebo i na tanier. (Ačpráve umenie, ktoré
         sa dávnejšie venovalo rôznym figurám zo složených servítkov, z dôvodov hygienických pomaly
         sa prestáva na stoloch uplatňovať.)
   </p>
   <p>
    Dávať servítky do obrúčok je zvykom už len v rodinách, ale vo francúzskych penzionátoch
         pridržiavajú sa i dnes tejto úpravy.
   </p>
   <p>
    V rodine má každý stolovník vlastný servítok, ktorý po upotrebení složí do obrúčky, aby
         mu mohol byť pri nasledujúcom stolovaní zase prestretý. Hosť dostáva vždy servítok bezvadne
         čistý.
   </p>
   <p>
    Do prostriedka stolu postavíme slaničku, korenačku, tanierik alebo košíček s chlebom
         alebo láhev s vodou; keď sa podáva šalát, postavíme na stôl i lahvičky s octom a olejom. Ak
         sa dáva múčnik alebo čierna káva, tiež cukrovničku.
   </p>
   <p>
    Na rodinný stôl kladie sa často pod všetky tieto veci ešte zvláštna ozdobná dečka alebo
         pás, stolobežník, aby sa chránil obrus, hlavne pred stopami, ktoré vytlačia misy. Pod obrus
         na tvrdé stoly kladie sa súkno; ak takého nemáme, tedy složený obrus, aby pri obsluhe alebo
         odkladaní pohárov nebolo zbytočného hluku a tiež pre ochranu často pekného vykladaného
         stola pred teplými nádobami. Pri hostinách nesmie na stole chýbäť kvetinová ozdoba, ktorá
         tabuľu oživuje a zjemňuje. Vkusne a súladne upravený stôl so sňahobielym prádlom,
         priesvitným porcelánom, jemným sklom a lesknúcim sa náčiním, je radosťou i pýchou panej
         domu. Ale i každodenný rodinný stôl, i keď prostý, má byť vkusne a čiste upravený.
         Stolovanie je často jediná chvíľa, kde sa rodina síde a má prispieť k akejsi sviatočnej
         nálade celej rodiny, v ktorej zabúdame na každodenné práce a starosti.
   </p>
   <p>
   </p>
   <p>
    <span class="bold">
     <strong>
      Niečo o úprave mís
     </strong>
    </span>
   </p>
   <p>
    Vkusná úprava misy, i keď nevyžaduje už toľko práce ako kedysi, keď móda diktovala hŕbu
         rôznych ozdôb a základnú premenu tvaru pokrmov, predsa potrebuje trocha prakse a istej
         zručnosti. Obojeho si nadobudneme, keď si s času na čas dáme trocha práce s úpravou misy i
         pre obyčajné stolovanie. Potom nám úprava komplikovaných mís bude už hračkou a nové nápady
         prídu samy. Zapamätajme si, že všetky ozdoby, ktoré nie sú jedlé, nemajú na ozdobnej mise
         miesta!
   </p>
   <p>
    <span class="emphasis">
     <em>
      Polievka
     </em>
    </span>
    predkladá sa v polievkových misách, niekedy s prídavkom,
         alebo sa prídavok, ktorý by príliš zmäkol, podáva osobitne na tanieri a každý si z neho
         vezme, koľko sa mu páči. Len čistý bouillon predkladá sa v šálkach. Do šálky bouillonu môže
         sa pridať žĺtok v celku, ktorý si potom každý sám podľa ľúbosti rozšľahá.
   </p>
   <p>
    <span class="emphasis">
     <em>
      Ryby
     </em>
    </span>
    nemajú sa nikdy predkladať položené na misách, ale majú byť
         vždy postavené chrbtom hore. Ak predkladáme jednu väčšiu rybu pečenú vcelku, dávame ju na
         misu servítkom vyloženú. Menšie ryby oprú sa o malý preklopený tanier, ktorý umiestnime do
         prostriedku misy a maskujeme skupinou zeleného kučeravého petržľanu. Celkom malé rybky
         zkrútime do kruhu a ozdobíme citronom, retkevkou a petržľanom. Humrom (morské raky) a rakom
         naklopeme klepetá a ovenčíme ich petržľanom.
   </p>
   <p>
    <span class="emphasis">
     <em>
      Paštiky v ceste
     </em>
    </span>
    predkladáme pokrájané na porcie; s vyklopovaných
         paštík odstránime slaninu, ktorá ich obaluje a posypeme rozsekaným aspikom. Tiež ich môžeme
         obložiť guľôčkami alebo stružlinkami z tuhého masla. Užiarené chlebíčky sa hodia tiež veľmi
         dobre k obloženiu paštík.
   </p>
   <p>
    <span class="emphasis">
     <em>
      Varené mäso hovädzie
     </em>
    </span>
    ozdobíme zeleným petržľanom, čiapočkami
         nastrúhaného chrenu, hviezdičkami naloženej cvikle (červenej repy), vejárikmi nakrájanými z
         kvasených ugoriek, alebo zeleninou mixed-pikles.
   </p>
   <p>
    <span class="emphasis">
     <em>
      Úrezky (šnicle) a kotlety
     </em>
    </span>
    predkladáme šikmo na seba v rade složené
         a obkladáme ich kolieskami citronu alebo pásikami sardelov. Na beefsteaky položíme sádzané
         vajíčka. Anglické beefsteaky predkladajú sa na hriankach (užiarené chlebíčky).
   </p>
   <p>
    <span class="emphasis">
     <em>
      Zadelávané jedlá
     </em>
    </span>
    vkladajú sa do venca z ryže, zemiakovej kaše alebo
         sa obkladajú maslovými nokerlami, užiarenými kolieskami žemľovými alebo polmesiačikmi z
         maslového cesta, keď ide o divinu.
   </p>
   <p>
    <span class="emphasis">
     <em>
      Pečienky
     </em>
    </span>
    majú mnoho prídavkov. Alebo sa upraví nakrájaná pečienka
         do prostriedku misy a obloží sa dookola zeleninou, užiarenými zemiakmi, alebo sa dá na
         jedon koniec misy a zvyšné miesto sa vyplní rôznou jemnou zeleninou (zeleným hráškom,
         špargľou, plnenou zeleninou atď.).
   </p>
   <p>
    <span class="emphasis">
     <em>
      Zelenina
     </em>
    </span>
    podáva sa na delených misách, každý druh zeleniny
         osobitne. Špinát sa zdobí sádzanými alebo na tvrdo uvarenými vajíčkami, kel obkladá sa
         pečenými gaštanami, karfiol posýpa sa žemľou alebo postrúhaným syrom, zemiaková kaša
         polieva sa hnedým maslom a zdobí užiarenými plástkami cibule alebo slaniny. Špargľa sa
         predkladá na podlhovastej mise a patrí k nej osobitná vidlička na podávanie.
   </p>
   <p>
    <span class="emphasis">
     <em>
      Zelené šaláty
     </em>
    </span>
    poliate majonézou podávajú sa na hlbokých misách, iné
         šaláty na misách plytkých. Okolo zelerového šalátu kladú sa polovičky paradajok, okolo
         ugorkového nastŕkajú sa čerstvé listy hlávkového šalátu; práve tak zdobí sa i šalát z
         paradajok (rajských jabĺčiek). Zo všetkých šalátov najviac variácií v úprave má šalát
         zemiakový, ruský, vlašský a francúzsky. I pre jednoduchý stôl dá sa lákave a bez väčších
         výdavkov upraviť. Zo šalátu spraví sa na väčšom tanieri alebo na mise úhľadný vršok, ktorý
         sa po stranách uhladí nožom alebo lyžicou a pásikami z naložených (zakvasených) ugoriek
         rozdelí sa vršok na niekoľko oddelení. Každé oddelenie sa potom odlišne upraví: prvé sa
         posype jemne sekaným bielkom, druhé žĺtkom, tretie na jemno posekanou pažítkou, štvrté
         trebárs jemne sekanou naloženou cvikľou. Na vrch príde kytička zo zeleného petržľanu alebo
         retkevky. Dolu môžeme vršok obložiť konárikmi petržľanu alebo vencom retkevky, po prípade
         polmesiačikmi z cvikle.
   </p>
   <p>
   </p>
   <p>
    Ku
    <span class="emphasis">
     <em>
      sladkým jedlám
     </em>
    </span>
    najvďačnejšou a temer ku všetkému vhodnou ozdobou
         je šľahaná smotana.
   </p>
   <p>
   </p>
   <p>
    <span class="emphasis">
     <em>
      Kompoty
     </em>
    </span>
    predkladajú sa alebo na veľkej delenej mise, alebo miešané
         na malých kompotových sklenených miskách. Zdobiť ich netreba. Efektným kompotom sú vyhĺbené
         dusené jablká, naplnené červenou huspeninou, ozdobenou čiapočkami šľahanej smotany.
   </p>
   <p>
   </p>
   <p>
    <span class="bold">
     <strong>
      Prestieranie k raňajkám a svačine (olovrantu)
     </strong>
    </span>
   </p>
   <p>
    K raňajkám a olovrantu môže sa prestierať aj obrus barvistý. Šálky a tanieriky majú byť
         rovnaké. Postavíme na stôl vopred toľko šálok a tanierov, koľko osôb zasadne ku stolu. Ušká
         šálok obrátime k pravej ruke. Lyžička sa položí na tanierik alebo na servítok k pravej ruke
         špicom nahor; tiež ju možno dať vyše tanierika držiatkom na pravo. K ľavej ruke postavíme
         nad šálku malý desertný tanierik na zákusky. Keď dávame desertný tanierik, položíme naň
         servítok a malý desertný nožík, prípadne vidličku.
   </p>
   <p>
    Na prostriedok stola položíme cukrovničku s kliešťami na cukor, na tácni láhev s vodou a
         poháre a na mise zákusky. Ak sú prítomní hostia, ozdobíme stôl podľa možnosti kvetami.
   </p>
   <p>
   </p>
   <p>
    <span class="bold">
     <strong>
      Prestieranie k čaju
     </strong>
    </span>
   </p>
   <p>
    Voľakedajšie kávové a čokoládové spoločnosti, ktoré sa tešily tak veľkej obľube u našich
         matiek a starých matiek, vychádzajú už z módy, a tam, kde sú ešte v obyčaji, nadobudly dnes
         celkom dôverného, starosvetsky rodinného, ale tým teplejšieho rázu.
   </p>
   <p>
    Keď chceme pohostiť blízkych priateľov a známych, pozveme ich na čaj, obyčajne na piatu
         hodinu. Keď je to čaj dôverný, prestiera sa podobne ako k raňajkám a svačine. Lenže k čaju
         sa popri sladkých zákuskách dávajú často i zákusky slané (sandviče, slané štangočky atď.).
         Ak zveme mnoho hostí, zvlášte keď sa má zaplniť viac miestností, upraví sa v jednej z nich
         na veľkom stole alebo kredenci bufet. Stôl sa pestro ozdobí, misy so sladkými i slanými
         zákuskami sa po ňom vkusne rozostavia, na menší stôl sa položia desertné tanieriky a
         príbory, šálky atď. Čaj pripravuje buďto hostiteľka sama (keď je nie mnoho hostí) pri malom
         stolčeku so samovarom, alebo sa nosí už hotový, naliaty v šálkach z kuchyne. Slúžobné
         podávajú čaj na tácni, na ktorej je i cukrovnička, tanierik s citronom, ba i nádoba so
         šľahanou smotanou. Zákusky berú si hostia sami. Na tanierik, pripravený na menšom stole,
         vyberú si z nich čo sa im páči a jedia po stojačky.
   </p>
   <p>
    Keď sú salóny priestrannejšie a je ich viac, rozostavia sa do nich menšie stolíčky, na
         ktoré sa postavia misy so zákuskami, obložené chlebíčky, studené mäsá atď. Čaj je roznášaný
         slúžobníctvom alebo členami rodiny, ale príručný bufet predsa musí byť v niektorej
         miestnosti. K čaju podávame na kolieska pokrájaný citron, šľahanú alebo varenú smotanu,
         jemné zaváranie alebo james, obložené žemle, žemle natreté sardelovým maslom alebo obložené
         paštikou, slané koláčiky. Potom lososa s majonézou, studené omáčky alebo obloženú rybu. Na
         koniec podávame zákusky, drobné cukrovinky, oblátkovú tortu, studený krém alebo zmrzlinu,
         ovocie a jemné víno.
   </p>
   <p>
    Záleží na hostiteľke, v akom rozsahu sa vypravenie odpoludňajšieho čaju má previesť.
         Schôdzky tieto usporadujú sa v zimnom čase rodinami, ktoré reprezentácii svojho mena chcú
         dodať väčšieho lesku a zvuku.
   </p>
   <p>
   </p>
   <p>
    <span class="bold">
     <strong>
      Obsluha
     </strong>
    </span>
   </p>
   <p>
    Pri rodinnom stole je obsluha jednoduchá. Slúžka alebo domáca pani sama prinesie jedlo z
         kuchyne, položí v misách na stôl a stolujúci si podávajú misu jeden druhému.
   </p>
   <p>
    Keď je v dome slúžobná, umyje si pred podávaním jedla ruky, oblečie čistú zásterku a
         donáša misy vždy na tácni. Polievka sa nastolí v polievkovej mise a nesie na stôl i s
         naberačkou. Mäso sa nakrája a upraví na misu už v kuchyni a kladie sa k nemu vždy vidlička
         a lyžica. K zelenine, strukovinám (lušteninám), ryži, tedy k pokrmom sypkým, stačí lyžica.
         K pokrmom, ktoré sa podávajú v kúskoch a s omáčkou, lyžica a vidlička. K nákypom, puddingom
         patrí lyžica, k múčnikom, zvlášť keď sú ozdobené krémom, snehom alebo smotanou, malá
         lopatka. K syru nôž.
   </p>
   <p>
    Misy predkladá slúžobná najprv pred domácu paniu. Tá si berie prvá a potom podáva ďalej.
         Keď sú pri stole hostia, menovite keď je spoločnosť väčšia, roznáša slúžobná pokrmy okolo
         stola k vôli rýchlejšej obsluhe, aby nevychladly. Misy podáva s ľavej strany pozorne až k
         tanieru. Misa nesmie sa pritom držať vysoko a tak, aby hosť mohol bez zvláštneho namáhania
         pokrm z misy na tanier preniesť. Ak chce domáca pani slúžobnú pri roznášaní pokrmov takto
         upotrebiť, musí ju v tom najprv riadne vycvičiť. Ak je hostí pri stole mnoho, zvlášte pri
         hostinách, musia sa misy podávať so dvoch alebo i s viacej strán odrazu, aby jedlo neprišlo
         k stolovníkom úplne chladné. Vtedy treba k obsluhe viacerých.
   </p>
   <p>
    Misy sa podávajú so strany ľavej, upotrebené taniere sa ukladajú a zamieňajú čistými so
         strany pravej. Nápoje sa nalievajú tiež so strany pravej.
   </p>
   <p>
    Upotrebených tanierov stavia sa vždy niekoľko na seba, lyžice a príbory sa položia na
         vrchný z nich a odnášajú sa na tácni v menších vrstvách.
   </p>
   <p>
    Do jedálne vstupuje slúžobná len na zavolanie, bez hluku, a vždy s tácňou v ruke.
         Všetko, čo donáša alebo odnáša, kladie na tácňu, i keď je to len jeden tanier.
   </p>
   <p>
    Víno nalieva v dôvernom kruhu obyčajne hostiteľ sám.
   </p>
   <p>
   </p>
   <p>
    <span class="bold">
     <strong>
      Čestné miesto pri stole
     </strong>
    </span>
   </p>
   <p>
    Čestné miesto pri stole je na užšej strane stola, odkiaľ je vidieť na dvere a odkiaľ
         možno prezrieť celú miestnosť. Toto čestné miesto zaujme v rodine vždy matka, v spoločnosti
         hostiteľka. Pre hosťa je čestné miesto po pravej a ľavej strane hostiteľky. Tieto miesta
         vykáže hostiteľka najstarším a najvážnejším členom spoločnosti. Týmto tiež môže podať misu,
         ktorá jej bola predložená, aby si vzali prv než ona. Ak je hosťom pán, nikdy tejto pocty
         nepoužije, ale poprosí hostiteľku, aby si vzala prvá.
   </p>
   <p>
   </p>
   <p>
    <span class="bold">
     <strong>
      O chovaní sa pri stole
     </strong>
    </span>
   </p>
   <p>
    Chceme-li sa naučiť slušne jesť, dbajme na pravidlá o jedení už doma, lebo nie je to tak
         ľahké, chovať sa podľa predpisov a zvykov pri stole. Bolo by chybou, namýšľať si, že slušne
         jesť a správne pri stole sa držať je potrebné len pri banketoch a hostinách, a že v rodine
         alebo v hostínci máme v tomto smere úplnú svobodu.
   </p>
   <p>
    Dodržiavať obyčaje a spôsoby pri stole je najprednejšou požiadavkou slušného držania sa,
         takzvaného bon-tonu. Človeku nezkúsenému, prostému možno všeličo odpustiť, ale
         inteligentovi musia sa ony stať druhou prirodzenosťou. Pritom všetkom je treba istej
         obratnosti, aby sme sa nestali nepríjemnými a seba nezosmiešnili.
   </p>
   <p>
    Práve doma a v spoločnostiach dôverných, užších naučíme sa najľahšie správne a slušne
         jesť a privykneme si na všetko tak, že nebudeme robiť rozdielu medzi stolom rodinným alebo
         stolom hostinovým a banketovým. Už doma sa musíme naučiť jesť tak, aby sme vo verejnosti
         neprišli do rozpakov.
   </p>
   <p>
    Pri hostinách a banketoch treba vyhoveť vžitým a ustáleným predpisom, najmä čo sa
         úborov, usadenia hostí, prípitkov atď. týka, ktoré veci neprichodia do úvahy pri stole
         rodinnom.
   </p>
   <p>
    Toto akoby úvodom.
   </p>
   <p>
    Do jedálne prichádzame vždy, i doma, slušne oblečení. Doma nezabudneme si pred jedením
         umyť ruky. Dočkáme u vykázaného miesta, nesadneme a jesť nezačneme, kým je nie pri stole
         matka, manželka alebo hostiteľka. Pozvaní hostia majú dbať, aby prišli presne na určenú
         hodinu. Nikdy nemáme dať na seba s obedom alebo večerou čakať. Jedlá, prichystané na určitú
         hodinu, ztrácajú na chuti, keď sa vysúšajú v rúre alebo zohrievajú, a hosť prichádzajúci
         neskoro pripravuje hostiteľke, ktorá často chystá jedlo s veľkou pozornosťou, trápne
         rozpaky. Okrem toho je nezdvorilosťou, nútiť ostatných členov spoločnosti, aby za nami
         čakali.
   </p>
   <p>
    Stáva sa mnohoráz, že je nám vykázané miesto vedľa osoby nám dosiaľ neznámej. Slušnosť
         vyžaduje, aby sme sa predstavili alebo hostiteľkou prípadne hostiteľom predstaviť sa dali.
   </p>
   <p>
    Pri obradnejších hostinách uvádza pán vedľa sediaci dámu; ak jej bol už predtým
         predstavený alebo pozná dámu, ktorá bude sedieť vedľa neho, uvedie ju zo salonu alebo inej
         miestnosti, kde sa hostia shromaždili, do jedálne. Ináčej vchádzajú často dámy i páni voľne
         sami do jedálne.
   </p>
   <p>
    Ku stolu nikdy nesadneme skorej, kým nám hostitelia nepoukážu miesto, čo sa stáva buď
         pred vstupom alebo až v jedálni. Pri väčších hostinách alebo banketoch sú miesta označené
         kartičkami s menami.
   </p>
   <p>
    I keď sa stane, že nám hostiteľ vykáže miesto podľa nás z akýchkoľvek dôvodov nevhodné,
         nedávajme toho za žiadnych okolností na javo. Ak sedíme náhodou vedľa osoby nám nemilej
         alebo nepriateľskej, zdržme sa všetkých známok a tým viac prejavov nevole; nikto nás nemôže
         prinútiť, aby sme sa s takým susedom zabávali. Ak by nás ale oslovil, odpovedajme slušne už
         k vôli celej spoločnosti.
   </p>
   <p>
    Pri stole smieme zaujať pre seba len toľko miesta, koľko je nezbytne potrebné. Lakte
         držíme pri tele, o stôl smieme oprieť len predlaktie. Pri krájaní pohybujeme len rukou a
         zápästím. Sedíme rovno, blízko pri stole, len hlavu nakláňame, ale tiež nie veľmi, nad
         tanier.
   </p>
   <p>
    Servítok, rozložený napoly alebo do dvoch tretín, prestreme si na kolená. Klásť si
         servítok pod bradu vyšlo už z módy.
   </p>
   <p>
    Bolo by veľmi nevhodným prezerať nápadne príbory alebo jedáce náčinie. Tiež nesmieme
         sami utierať poháre, taniere alebo príbory. Urazili by sme hostiteľku, lebo jej povinnosťou
         je dbať na poriadok a čistotu, a tejto svojej povinnosti každá hostiteľka iste veľmi dbá.
   </p>
   <p>
    Pri stole vystríhame sa všetkého, čo by spolustolujúcim kazilo chuť. Preto pri jedle
         nikdy nehovoríme o veciach smutných alebo nepríjemných, ktoré môžu vyvolať medzi prítomnými
         škriepku atď. Že pri stole nesŕkame, nemliaskame, nefúkame do taniera, nekašleme, rozumie
         sa samo sebou. Nálada pri stole má byť srdečná, príjemná a veselá a každý účastník má k nej
         prispieť. Javiť prílišnú chtivosť po predložených jedlách alebo nápadne vyhľadávať
         najlepšie a najväčšie kúsky, je spoločenskou nevychovanosťou.
   </p>
   <p>
    S jedením netreba čakať, až budú všetci stolovníci obslúžení; možno že by nám jedlo
         zatiaľ vychladlo.
   </p>
   <p>
    Na tanier si vezmeme len toľko jedla, koľko myslíme že zjeme, ale radšej menej, ako
         viac. Nechávať zvyšky na tanieri je neslušné. Zvyšnú omáčku z taniera ani nožom ani lyžicou
         nevyjedáme, preto si jej neberieme príliš mnoho.
   </p>
   <p>
    Kôstky alebo kožky z ovocia, pomarančovú kôru atď. kladieme vždy na kraj taniera alebo
         na malý tanierik a nikdy nie na obrus, tým menej ich hádžeme pod stôl, čo by bolo veľmi
         neslušné. Ak musíme časť pokrmu vyňať z úst, upotrebme ku tomu vždy vidličky k ústam
         priloženej, na ktorú zvyšok jedla priamo z úst jazykom vysunieme a vidličkou položíme na
         kraj taniera. Z úst priamo na tanier niečo vypustiť nebolo by slušným.
   </p>
   <p>
    Nedotýkajme sa rukou ničoho, čo majú iní jesť; preto podávané pečivo, cukrovinky alebo
         ovocie vyberieme si vopred očami a potom hneď na isto vezmeme, lebo čoho sme sa raz dotkli,
         to si musíme vziať.
   </p>
   <p>
    Spadne-li nám niečo z príboru na zem, je povinnosťou obsluhy, aby nám vec sodvihla a za
         čistú zamenila. Keď je obsluha nie prítomná, zdvihneme predmet sami a pri najbližšej
         vhodnej chvíli požiadame sami o jeho zámenu. Spadne-li nám však servítok, nenápadne ho
         zdvihneme. Dáme alebo staršiemu pánovi vedľa nás sediacemu poslúžime v takých prípadoch
         sami. Spadnutý servítok nezamieňa sa za nový.
   </p>
   <p>
    V prestávkach medzi dvoma jedlami venujme sa svojim susedkám alebo susedom a podľa
         možnosti zaveďme hovor taký, ktorý by ich zaujímal. Je povinnosťou preukázať vedľa sediacej
         dáme rôzne drobné pozornosti a úsluhy, ako pri podaní soľničky alebo iných vecí, ktorých
         nemá v okamihu pri ruke.
   </p>
   <p>
    Začiať fajčiť môže sa len s dovolením hostiteľa; keď je osobitná miestnosť pre
         fajčiarov, tedy len v tejto a len vtedy, keď už bolo dovolené.
   </p>
   <p>
    <span class="emphasis">
     <em>
      Polievku
     </em>
    </span>
    jeme lyžicou, ktorú držíme v pravej ruke palcom a
         ukazováčkom a prostredným prstom podopierame. Lyžicu nenesieme k ústam špicom, ale širokou
         stranou blízko špica. Nenaplňujeme ju prílišne, aby nám polievka nekvápala nazpät do
         taniera. Keď sú v polievke väčšie knédličky (lepšie je robiť malé) alebo haluštičky,
         prekrojíme ich na tanieri lyžicou a nesieme k ústam. Rezance naberieme, pritisneme lyžicou
         o tanier, čím odkrojíme presahujúce, aby nevisely z lyžice, a nesieme k ústam. Na hostinách
         nenahýbajme tanier, aby sme dojedli polievku do poslednej kvapky. V rodine a v dôvernom
         kruhu sa nám to odpustí. Tanier nakloníme mierne od seba a polievku naberieme lyžicou
         smerom ku sebe. Zvyšok polievky slievať s taniera na lyžicu neslobodno.
   </p>
   <p>
    <span class="emphasis">
     <em>
      Ryby
     </em>
    </span>
    jedia sa na hostinách zvláštnym príborom, pozostávajúcim z
         vidličky a noža, podobného lopatke. Vidličku držíme v ľavej ruke, nôž na ryby v pravej. V
         rodine môžeme jesť vidličkou v pravej ruke a kúskom chleba v ľavej ruke rybacie mäso
         pridržujeme. Mäsový nôž k rybám nepatrí.
   </p>
   <p>
    <span class="emphasis">
     <em>
      Mäso pečené
     </em>
    </span>
    jeme vidličkou v ľavej a nožom v pravej ruke. Odkrojíme
         vždy len malý kúsok mäsa alebo príkrmu (knédlik, zemiak atď.) nožom, potreme omáčkou a
         vidličkou nesieme do úst. Nôž a vidličku držíme ľahko pri konci črenky palcom a ukazováčkom
         a prostredným prstom pridŕžame. Všetky naše pohyby majú byť pokojné, ľahké, bez všetkého
         namáhania.
   </p>
   <p>
    <span class="emphasis">
     <em>
      Nôž za žiadnych okolností sa nesmie dávať do úst.
     </em>
    </span>
    Jesť nožom je
         považované v lepšej spoločnosti za neprípustné. Ani omáčku nesmieme vyjedať nožom.
   </p>
   <p>
    <span class="emphasis">
     <em>
      Kosti
     </em>
    </span>
    v spoločnosti neoberáme. Obkrájame ich nakoľko sa dá nožom a
         vidličkou na tanieri. V rodine a dôvernom kruhu môžeme poprosiť domácu paniu, aby
         odpustila, keď vezmeme kosti do úst.
   </p>
   <p>
    <span class="emphasis">
     <em>
      Zeleniny, strukoviny (lušteniny), kaše, puddingy,
     </em>
    </span>
    každé jedlo,
         ktoré sa nekrája, jeme vidličkou v pravej ruke. Vidličkou jedlo naberáme a kúskom chleba ho
         na vidličku potískame.
   </p>
   <p>
    <span class="emphasis">
     <em>
      Múčniky
     </em>
    </span>
    (dolky, palacinky, buchty, všetko, čo je mastné a čím si
         možno pomastiť prsty) jeme nožom a vidličkou. K tortám a nákypom má sa dať lyžička alebo
         desertný nôž a vidlička, nikdy samotný nôž, lebo nožom niesť k ústam nesmieme ani múčnik.
   </p>
   <p>
    <span class="emphasis">
     <em>
      Šalát
     </em>
    </span>
    jeme nožom a vidličkou.
   </p>
   <p>
    <span class="emphasis">
     <em>
      Kompot
     </em>
    </span>
    sa jie malou lyžičkou. Keď sú v ovocí kôstky, oddelíme
         kôstku od ovocia v ústach a kôstku položíme nazpät do lyžičky a touto zase na tanierik.
   </p>
   <p>
    <span class="emphasis">
     <em>
      Syra, masla
     </em>
    </span>
    odkrojíme nožom, ktorý sa k nim podáva, kúsok z misy na
         svoj tanierik. Vlastným nožom ale maslo rozotreme na kúsok chleba a z toho odhrýzame. Zo
         syru odkrojíme vždy kúsok, nožom ho potisneme na chlieb a s chlebom jeme.
   </p>
   <p>
    <span class="emphasis">
     <em>
      Chlieb
     </em>
    </span>
    sa z okružka alebo smidky neodkrajuje, ale láme. Ak
         prichádza chlieb na stôl už obložený, jie sa nožom a vidličkou. Keď sa predkladá ku chlebu
         studený nárez, jeme nárez nožom a vidličkou, chlieb nesieme k ústam rukou a odhrýzame z
         neho.
   </p>
   <p>
    <span class="emphasis">
     <em>
      Salámy
     </em>
    </span>
    prichádzajú na stôl lúpané. Keď nie, odstránime kožku nožom
         a vidličkou z každého kolieska zvlášť, ešte pred tým, kým ho nakrojíme, a jeme nožom a
         vidličkou.
   </p>
   <p>
    <span class="emphasis">
     <em>
      Safalády
     </em>
    </span>
    jeme nožom a vidličkou, odkrojíme kúsok nožom a vidličkou
         odstránime kožku a nesieme vidličkou do úst.
   </p>
   <p>
    <span class="emphasis">
     <em>
      Vajíčka
     </em>
    </span>
    miešané (praženicu) jeme lyžičkou alebo vidličkou. Vajíčka
         sádzané jeme nožom a vidličkou. Vajcia na tvrdo rozkrojíme nožom i so škrupinou, polovice
         zo škrupiny vyberieme, prekrojíme na štvrtiny, posolíme, postrčíme na chlieb a s chlebom
         jeme. Vajcia na mäkko dáme do kališteka, nožom odkrojíme vršok i so škrupinou, ostatok jeme
         lyžičkou a so striedkou chleba.
   </p>
   <p>
    <span class="emphasis">
     <em>
      K slimákom
     </em>
    </span>
    (ústriciam) dáva sa zvláštna úzka, dlhá, dvojzubá
         vidlička, ktorou sa miešanina zo škrupiny vyberie a jie. Kde takej niet, stačí aj obyčajná
         vidlička.
   </p>
   <p>
    <span class="emphasis">
     <em>
      Surové ovocie
     </em>
    </span>
    (drobné) jie sa rukou. Jablká, hrušky, broskyne sa
         rozkroja, olúpu a rukou nesú k ústam. K hroznu podáva sa nádobka s vodou na opláknutie.
   </p>
   <p>
    <span class="emphasis">
     <em>
      Nápoje
     </em>
    </span>
    sa nalievajú do trištvrte pohára. Pred napitím utreme si
         ústa servítkom, aby neboly mastné. Pijeme malými dúškami, nie mnoho naraz. Teplé nápoje sa
         osladia a po zamiešaní položí sa lyžička na tanierik prv, ako sa pije.
   </p>
   <p>
    Pri stole sedia všetcia stolovníci tak dlho, dokiaľ nevstane domáca pani. Tá vstáva, keď
         všetcia dojedli. Akonáhle ona vstane, vstávajú od stola i ostatní členovia spoločnosti.
   </p>
   <p>
    Podáva-li sa vo vedľajšej miestnosti čierna káva, nesmú si páni sadnúť skorej, kým sa
         dámy neusadily.
   </p>
   <p>
    Pred odchodom je našou povinnosťou odporúčať sa hostiteľom. Veľmi neslušným by bolo,
         zmiznúť bez toho, že by to niekto spozoroval. Len výnimečne a pri veľkých hostinách môžeme
         odísť bez odporúčania sa alebo omluvenia.
   </p>
   <p>
    Za obed alebo hostinu sa neďakuje. Odchodiac vyslovíme svoju vďaku za milo ztrávené
         hodiny a príjemnú zábavu. Odvďačiť sa môžeme hostiteľom tým, že ich po čase pozveme k sebe
         na obed alebo večeru.
   </p>
   <p>
    Domáce a rodinné hostiny, tedy hostiny dôverné, môžu sa od veľkých, obradných hostín a
         banketov líšiť svojou prostotou, skromnejšou výzdobou, menej bohatým jedlopisom i obsluhou,
         ale nikdy nesmie sa tak stať na úkor čistoty alebo úpravnosti, primeranej pomerom, a musí
         sa i pri nich dbať na hodnotu pokrmov a úpravu stolu.
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e1135">
       </a>
       Mäso a jeho rozdelenie
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    <span class="bold">
     <strong>
      Mäso hovädzie
     </strong>
    </span>
   </p>
   <p>
   </p>
   <p>
    Vo väčších mestách rozdeľujú mäso hovädzie na tri triedy a podľa toho ustálená je i
         cena. V mestečkách a na dedinách predáva sa obyčajne za jednotnú cenu.
   </p>
   <p>
    Vďačíme sa našim hospodyňkám obrázkami, na ktorých je vidno podrobnejšie rozdelenie
         mäsa.
   </p>
   <p>
   </p>
   <p>
    <span class="emphasis">
     <em>
      <span class="bold">
       <strong>
        I. kvalita
       </strong>
      </span>
     </em>
    </span>
   </p>
   <p>
    1. odchvost krížový
   </p>
   <p>
    2. odchvost dlhý
   </p>
   <p>
    3. podoblička
   </p>
   <p>
    4. roštenka (pod ňou sviečkovica)
   </p>
   <p>
    5. spodný šál
   </p>
   <p>
   </p>
   <p>
    <span class="emphasis">
     <em>
      <span class="bold">
       <strong>
        II. kvalita
       </strong>
      </span>
     </em>
    </span>
   </p>
   <p>
   </p>
   <p>
    6. chvost
   </p>
   <p>
    7. tenká lopatka
   </p>
   <p>
    8. garb dlhý
   </p>
   <p>
    9. majzlík
   </p>
   <p>
    10. lopatka
   </p>
   <p>
    11. štich
   </p>
   <p>
    12. hrubé rebrá
   </p>
   <p>
    13. môčing
   </p>
   <p>
    14. prsia (špic)
   </p>
   <p>
    15. prsia
   </p>
   <p>
   </p>
   <p>
    <span class="emphasis">
     <em>
      <span class="bold">
       <strong>
        III. kvalita
       </strong>
      </span>
     </em>
    </span>
   </p>
   <p>
   </p>
   <p>
    16. tenké rebrá
   </p>
   <p>
    17. blana
   </p>
   <p>
    18. vrchný grg
   </p>
   <p>
    19. spodný grg
   </p>
   <p>
    20. hlava
   </p>
   <p>
    21. a 22. môčing
   </p>
   <p>
   </p>
   <div class="mediaobject">
    <table border="0" cellpadding="0" cellspacing="0" summary="manufactured viewport for HTML img" width="500">
     <tr>
      <td>
       <img src="https://zlatyfond.sme.sk/dielo/1396/va001a.jpg" width="500"/>
      </td>
     </tr>
    </table>
   </div>
   <p>
    <span class="bold">
     <strong>
      Mäso bravčové
     </strong>
    </span>
   </p>
   <p>
   </p>
   <p>
    <span class="emphasis">
     <em>
      <span class="bold">
       <strong>
        I. kvalita
       </strong>
      </span>
     </em>
    </span>
   </p>
   <p>
   </p>
   <p>
    1. vrchná šunka
   </p>
   <p>
    2. karmenádle dlhé
   </p>
   <p>
    3. karmenádle krátke
   </p>
   <p>
   </p>
   <p>
    <span class="emphasis">
     <em>
      <span class="bold">
       <strong>
        II. kvalita
       </strong>
      </span>
     </em>
    </span>
   </p>
   <p>
   </p>
   <p>
    4. grg
   </p>
   <p>
    5. lopatka
   </p>
   <p>
    6. podbrušnica
   </p>
   <p>
   </p>
   <p>
    <span class="emphasis">
     <em>
      <span class="bold">
       <strong>
        III. kvalita
       </strong>
      </span>
     </em>
    </span>
   </p>
   <p>
    7. hlava a podhrdlie
   </p>
   <p>
   </p>
   <div class="mediaobject">
    <table border="0" cellpadding="0" cellspacing="0" summary="manufactured viewport for HTML img" width="500">
     <tr>
      <td>
       <img src="https://zlatyfond.sme.sk/dielo/1396/va001b.jpg" width="500"/>
      </td>
     </tr>
    </table>
   </div>
   <p>
   </p>
   <p>
    <span class="bold">
     <strong>
      Mäso baranie
     </strong>
    </span>
   </p>
   <p>
   </p>
   <p>
    <span class="emphasis">
     <em>
      <span class="bold">
       <strong>
        I. kvalita
       </strong>
      </span>
     </em>
    </span>
   </p>
   <p>
    1. zadné stehno
   </p>
   <p>
    2. rebrá
   </p>
   <p>
   </p>
   <p>
    <span class="emphasis">
     <em>
      <span class="bold">
       <strong>
        II. kvalita
       </strong>
      </span>
     </em>
    </span>
   </p>
   <p>
    3. lopatka
   </p>
   <p>
    4. brušná blana
   </p>
   <p>
   </p>
   <p>
    <span class="emphasis">
     <em>
      <span class="bold">
       <strong>
        III. kvalita
       </strong>
      </span>
     </em>
    </span>
   </p>
   <p>
    5. grg
   </p>
   <p>
    6. hlava
   </p>
   <p>
   </p>
   <div class="mediaobject">
    <table border="0" cellpadding="0" cellspacing="0" summary="manufactured viewport for HTML img" width="500">
     <tr>
      <td>
       <img src="https://zlatyfond.sme.sk/dielo/1396/va002a.jpg" width="500"/>
      </td>
     </tr>
    </table>
   </div>
   <p>
    <span class="bold">
     <strong>
      Mäso teľacie
     </strong>
    </span>
   </p>
   <p>
   </p>
   <p>
    <span class="emphasis">
     <em>
      <span class="bold">
       <strong>
        I. kvalita
       </strong>
      </span>
     </em>
    </span>
   </p>
   <p>
    1. stehno zadné
   </p>
   <p>
    2. podoblička
   </p>
   <p>
   </p>
   <p>
    <span class="emphasis">
     <em>
      <span class="bold">
       <strong>
        II. kvalita
       </strong>
      </span>
     </em>
    </span>
   </p>
   <p>
    3. dlhé rebrá
   </p>
   <p>
    4. lopatka
   </p>
   <p>
    5. blana
   </p>
   <p>
   </p>
   <p>
    <span class="emphasis">
     <em>
      <span class="bold">
       <strong>
        III. kvalita
       </strong>
      </span>
     </em>
    </span>
   </p>
   <p>
    6. grg
   </p>
   <p>
   </p>
   <div class="mediaobject">
    <table border="0" cellpadding="0" cellspacing="0" summary="manufactured viewport for HTML img" width="500">
     <tr>
      <td>
       <img src="https://zlatyfond.sme.sk/dielo/1396/va002b.jpg" width="500"/>
      </td>
     </tr>
    </table>
   </div>
   <p>
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e1410">
       </a>
       I. Polievky
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    Polievka bývala od starodávna začiatkom a hlavnou časťou našich obedov, a to nielen pri
         jednoduchých a každodenných obedoch, ale i pri slávnostných a sviatočných hostinách. Ona
         občerstvila hladových a uvádzala stolujúcich do dobrej nálady. Súčasne pripravila žalúdok k
         prijatiu pevnejších pokrmov. Ktosi poznamenal o polievke, že má účinok čaju: občerstvuje i
         rozčulí, ale neživí. O tomto ale sa mienky rozchodia, lebo väčšina ľudí pridŕža sa starého
         poriadku a dáva prednosť chutnej polievke pred inými pokrmami.
   </p>
   <p>
    Medzi polievkami zaujímajú prvé miesto polievky mäsové, menovite polievka, v ktorej
         varilo sa mäso hovädzie. Za touto prichodia dľa vôle, potreby a v čas núdze iné polievky,
         na príklad vývarky iných druhov mäsa, potom polievky zapražené, pôstne, mliekové, vínové,
         bryndzové atď.
   </p>
   <p>
    Všetky polievky, keď sú náležite a pečlive pripravené, môžu byť i chutné, a dľa toho, čo
         sa použilo, i záživné.
   </p>
   <p>
    Mäso na polievku určené má byť čerstvé, nesmie tedy zapáchať. Toto platí nielen o
         hovädzine, ale o všetkých mäsách vôbec. — Potrebné je znať, ako dlho potrebuje mäso vrieť,
         aby bolo uvarené.
   </p>
   <p>
    Čerstvé hovädzie mäso potrebuje tri hodiny k uvareniu. Údené mäso, šunka atď. 3 1/2 — 4
         hod.; taktiež údenina, tak zvané cisárske mäso. Keď je menší kus, tak menej. Teľacina uvarí
         sa za 1 1/2 — 2 hod. Baranina 2 1/2 hod. Sliepka 3 hod. Mládky a kohútiky 1 — 1 1/2 hod. To
         isté i holuby. Teľacina alebo bravčová hlava uvarí sa za 2 — 2 1/2 hod. Divina je mäkká za
         hodinu, staršia 2 — 2 1/2. Odležané mäso skorej zmäkne, ako celkom čerstvé. Vždy je lepšie,
         keď niekoľko hodín stojí. Čerstvé dá lepšiu polievku, ostane ale tvrdé.
   </p>
   <p>
   </p>
   <p>
    <span class="bold">
     <strong>
      1. Hovädzia polievka
     </strong>
    </span>
   </p>
   <p>
    Keď chceme mať výbornú polievku a nekladieme váhu na varené mäso, tak postavíme hovädzie
         mäso do studenej vody. Ku polievke mnohá gazdinká berie vodu potočnú, mäkkú, tvrdiac, že
         táto dáva čistejšiu polievku. Keď chceme ale mať i mäso dobré, šťavnaté, vtedy postavíme do
         studenej vody len samé koštiale, mäso ale necháme, keď voda otepleje. Potom vložíme ho dnu.
         Na povrchu mäsa následkom horúčosti srazí sa bielkovina a zamedzí unikanie mäsovej šťavy.
         Do takého mäsa netreba pichať, čo platí i o pečienkach, lebo kade sa pichne, tade uniká
         chutná šťava. Takto necháme hovädziu polievku sovrieť.
   </p>
   <p>
    Keď začína vrieť, soberieme penu. Pena je nič iného, ako srazený bielok a ten by mal v
         polievke ostať, ale tým by polievka bola mutná, preto my túto penu tiež nezahodíme, ale
         dáme ju do prívarku, alebo inam, kde príde k úžitku. Keď je polievka očistená, odtiahne sa
         od strmého ohňa a dá sa dnu zelenina, t. j. mrkev, kaleráb, petržľan, zeler a paštrnák. Z
         týchto posledných nie mnoho. Zeleniny nesmie byť príliš mnoho, lebo ostane polievka kyslá.
         V lete dá sa i zelenej vňati petržľanovej, pažítky a cibule, v zime vezme sa buď pol veľkej
         cibule alebo jedna menšia, ktorá sa rozkrojí a umytá i s kožkou položí dnu. Potom sa
         polievka osolí, pridá niekoľko zrniek čierneho korenia, kto rád i málinko ďumbieru
         (zázvoru) a zakrytá nechá sa na kraji sporáka stáť. Tu je jedna veľmi významná časť
         varenia: že polievka nesmie strmo vrieť! Takto zakrytá vrie až do vtedy, kým ju netreba
         zcediť. I to je dôležité, aby sa vždy toľko vody postavilo, že by sa polievka nemusela
         dolievať, lebo i tým tratí na chuti. Pred samým obedom polievka odtiahne sa na kraj, aby
         nevrela, zaleje sa málinko studenou vodou, aby sa ustála a potom precedí sa do hrnčeka, v
         ktorom zavárať chceme do nej cesto, alebo rozličné závarky. Vtedy pridá sa rozličná
         príchuť. Staré gazdinky vravievaly, že dobrá polievka vyžaduje sedmoraké korenie.
         Počítajme: čierno korenie (piepor), málinko papriky, zázvor, mušk. oriešok, mušk. kvet,
         šafran a soľ. Dľa ľúbosti pridá sa drobno pokrájaný petržľan alebo pažítka, zavarí
         prichystané cesto a nesie sa na stôl.
   </p>
   <p>
   </p>
   <p>
    <span class="bold">
     <strong>
      2. Hovädzia polievka bez šafranu
     </strong>
    </span>
   </p>
   <p>
    Kto nechce korenie v polievke, ale chce mať polievku pekne zabarvenú, pomôže si
         nasledujúcim spôsobom. Do rajničky dáme kúsok masla, pridáme jednu peknú, zdravú, červenú
         mrkev na trielci porajbanú a necháme ju smažiť. Potom zalejeme mrkev polievkou, necháme
         sovrieť, precedíme nazpät do polievky, ktorá je čistá a má peknú žltú barvu. To sa odporúča
         tam, kde je šafran zo zdravotného ohľadu vylúčený z kuchyne.
   </p>
   <p>
    I sama cibuľa dáva polievke peknú farbu, len že keď jej je viac, ako treba, očernie
         polievka a mäso tiež.
   </p>
   <p>
    V lete môže sa pridať paradajka, v zime zavarenej omáčky z paradajok.
   </p>
   <p>
    I páleným cukrom dodáva sa polievkam tmavšieho zabarvenia. Kúsok cukru vo vode namočený
         nechá sa v nádobke na brunátno upáliť, potom zaleje sa vodou, nechá rozvariť, naplní do
         fľašky, odloží, a keď je potrebné, pridá sa do polievky, pravda, len málo. Takýto cukor
         môže sa pridávať i k omáčkam.
   </p>
   <p>
    Slabú polievku napraví prídavok nejakého mäsového výťažku, zvlášte teraz zhusta
         predávaného „Maggiho polievkového korenia“, a veľmi dobrého „Gráfovho polievkového
         korenia“. V mnohých domoch tak privykli na tieto výťažky, že sklenička s ním prichádza na
         stôl ako soľ a chlieb.
   </p>
   <p>
   </p>
   <p>
    <span class="bold">
     <strong>
      3. Polievka korenistá
     </strong>
    </span>
   </p>
   <p>
    Keď sa pena soberie, pridá sa segedínskej ružovej papriky, na čerstvom masle do tmava
         upraženého kalerábu (hodný kus), potom petržľan, kúsok zeleru, najmenej mrkvy, soli, pár
         zrniek čierneho korenia, kúsok žltého zázvoru (ďumbieru), muškátový orech, cibuľka i pár
         šupí z nej, strúčok cesnaku, potom, keď sa dovára, jeden zemiak, za lyžicu paradajok.
   </p>
   <p>
   </p>
   <p>
    <span class="bold">
     <strong>
      4. Polievka z kostí
     </strong>
    </span>
   </p>
   <p>
    Keď pridáme teľacie kosti alebo kosti zo sviečkovice do polievky, ostane polievka kalná.
         Tu pomôžeme si tak, že ju zcedíme a necháme troška ochladnúť. Jestli by nám času k tomu
         ochladeniu nezbývalo, dajme do hrnca niečo studenej vody, do tej celé vajíčko i so
         škrupinou, ktorú prv treba rozpučiť; potom polievku pomaly slievať a ustavične drôtom
         šibať, dať na oheň a pomaly priviesť do varu. Keď zovrie, precedí sa cez hustý cedák alebo
         cez čistú šatu. Keď by polievka ešte i potom zostala kalnou, bola príčina v tom, že sa
         príliš vrelá liala do vajíčka, lebo vtedy sa vajíčko sekne a nemôže vziať špinu so sebou.
         Keď sa správne pokračuje, očistí sa polievka úplne.
   </p>
   <p>
    Najlepšie mäso na polievku je tenký chrbát, potom roštenka (Rostbraten). Ostatne i v tom
         rôznia sa náhľady. Mäso sa poklope, aby bolo mäkké.
   </p>
   <p>
   </p>
   <p>
    <span class="bold">
     <strong>
      5. Brunátna polievka
     </strong>
    </span>
   </p>
   <p>
    Mäkké kosti hovädzie posekať na kúsky, taktiež čiernu pečenku, umyť, dobre poutierať, do
         nádoby dať čistej bravčovej masti, keď je už horúca, hodiť do nej pečenku (jatrá), nechať
         troška popražiť — a tak kosti. Na kraji sporáku zakryté a pri častom miešaní nechať
         pripáliť. Keď už kosti žlknú, vtedy pridať prichystanú zeleninu: pol kalerábu, pol zeleru,
         najviac petržľanu a mrkvy, — to všetko má vo veľkých kusoch ostať.
   </p>
   <p>
    (Niektoré gazdinky dajú najprv zeleninu a cibuľu, a to ešte na drobno pokrájajú, nechajú
         pražiť — a tak nie div, kým sa koštiaľ pripraží, že zelenina a cibuľa zhorí, alebo sa
         rozvarí, následkom čoho polievka je kalná, až hustá, a tratí na chuti.)
   </p>
   <p>
    Keď je to všetko užiarené, zalejeme studenou vodou, vtedy vystúpi masť na povrch a hneď
         ju môžeme i sobrať. Nádobu, v ktorej sa kosti nachodia, dolejeme do plna polievkou, v
         osobitnom hrnci riadne varenou, pridáme celé zrnká čierneho korenia, celú (i so šupou)
         cibuľu, pol hlávky kelu, alebo karfiol, keď možno i zelený petržľan. To všetko nechať
         zakryté na kraji sporáka, nech od jedneho boku povoľne vrie. Pred nastolením polievka scedí
         sa cez husté sitko alebo k tomu určené plátno, nechá sa na teplom stáť, aby sa usadla. Keď
         takto prísne, dľa predpisu pokračujeme s polievkou, musí sa podariť, ona má svoju krásnu
         barvu, je čistá a veľmi chutná. Pri väčších obedoch, keď sa i kuracina pripravuje, môžeme k
         vareniu do polievky pridať i kuracie hlávky, labky a krýdla. Kuracina zvyšuje chuť každej
         polievky. Teľacie kosti ale pridané zmútia polievku — a pri nepozornom zachodení ju i
         pokazia.
   </p>
   <p>
    Do takejto polievky možno dať konzumé, pečenkové halušky, knédle, ďalej drobné klbásky
         (virštle) a žiarený chlieb a žĺtok (do každého taniera jeden), potom palacinky pokrájané na
         rezanky, svitek, miesené cesto, špikové halušky a pod.
   </p>
   <p>
   </p>
   <p>
    <span class="bold">
     <strong>
      6. Krúpková (geršlová) polievka
     </strong>
    </span>
   </p>
   <p>
    Polievka z kostí môže sa pripraviť s geršličkou (krúpkami). Kosti uvaria sa ako obyčajne
         so zeleninou. Geršlička uvarí sa osobitne vo vode; kde jesto dosť polievky, zaleje sa
         polievkou. Keď sa dovára, pridá sa kúsok masla a soli. Nesmie byť riedka, ani hustá a tiež
         nie pripálená. Keď je mäkká, môže sa pridať i sladkej smotany. Pred nastolením rozriedi sa
         geršlička polievkou. Do polievkovej misky dá sa kúsok masla, pridá sa žĺtok a náležite
         pomieša. Potom zaleje sa potrebným množstvom polievky. Niekto rád v geršličke i zeleninu,
         tá sa tedy povyberá a položí do misy. Iný zase citron a tak sa i tento dá na tanierik na
         stôl.
   </p>
   <p>
   </p>
   <p>
    <span class="bold">
     <strong>
      7. Jednoduchá krúpková polievka
     </strong>
    </span>
   </p>
   <p>
    Táto odporúča sa tam, kde je kuchárka veľmi zamestnaná. Hneď s mäsom (miesto hovädziny
         môže sa postaviť aj iné) postaví sa všetka obvyklá zelenina, potom 2-3 (dľa potreby)
         očistené a pokrájané zemiaky, korenie, soľ, troška papriky a potrebná miera geršličky. To
         všetko zaleje sa vodou, nechá zakryté pomaly variť (penu sobrať netreba), kým je nie
         uvarené. Pred nastolením poseká sa na drobno kúsok dobrej údenej slaniny s kúskom cibuľky
         alebo pažitky, pridá sa do polievky, aby sa zavarilo a tak sa dá polievka na stôl. Slanina
         s cibuľou dodá polievke zvláštnej korenistej a silnej chuti. Túto polievku je príhodné
         variť v heilbronskom hrnci.
   </p>
   <p>
   </p>
   <p>
    <span class="bold">
     <strong>
      8. Rýžová polievka
     </strong>
    </span>
   </p>
   <p>
    Pripraví sa podobne ako geršličková, len že rýža potrebuje menej času k uvareniu. Keď sa
         nesie na stôl, môže sa pridať na tanierik parmezánsky syr alebo oštiepok na trelci
         porajbaný. Kto chce, môže si z neho do polievky nasypať. I bez tohoto je dobrá, taktiež so
         zeleninou.
   </p>
   <p>
    Rýža v horúcej vode umytá postaví sa s vrelou vodou a nechá sa pariť. Musí byť mäkká a
         predsa nie rozvarená. Dobre sa uvarí, keď po prvom vrení s dostatočnou vodou položí sa na
         kraj sporáku a zakrytá nechá sa dusiť. Pred nastolením dá sa do polievkovej misky maslo,
         prípadne i žĺtok, rozmieša sa, pridá sa rýža a konečne polievka. Drobno krájaná pažítka
         alebo zelený petržľan zvýši chuť polievky. Dľa potreby pridá sa i šafran a muškátový
         oriešok.
   </p>
   <p>
    Taktiež môže sa rýža, keď je obarená, na masle troška podusiť, k nej pridá sa zeleného
         petržľanu, máličko šafranu a niekoľko lyžíc polievky. Keď je mäkká, zahustí sa so žĺtkom
         (alebo viac) v sladkej smotane rozmiešaným. To vloží sa do misy, zaleje čistou polievkou a
         nesie na stôl.
   </p>
   <p>
   </p>
   <p>
    <span class="bold">
     <strong>
      9. Polievka s dusenou rýžou s husacím drobným (risotto)
     </strong>
    </span>
   </p>
   <p>
    Na panvicu (rajnicu) rozpustiť masla, naň poumývanú a odcedenú ryžu, nechať pražiť, ale
         nie ožlknúť. K tomu pridá sa i celá cibuľa (ktorá sa pozdejšie vyberie), keď sú, môžu sa
         pridať i hriby. Keď je rýža upražená, zaleje sa studenou vodou a polievkou, posolí a nechá
         sa variť. Z husi drobnô uvarí sa so soľou, polievka upotrebí sa na rýžu, mäso z krýdeľ
         oberie sa, pridá ku rýži, i zúzik pokrája sa na tenké kusy a tiež priloží sa ku rýži.
         Taktiež pečenku, ktorú skorej nasledovne pripraviť treba: na spodok rajničky dať niekoľko
         lístkov slaniny, na to pečenku (jatrá) a celú cibuľu, do pečenky vopchať niekoľko voňavých
         hrebíčkov (klinčekov), posoliť, nechať zakrytú upiecť. Keď je rýža a s ňou i mäso hotové,
         pridať, — komu je ľúbo — parmezánskeho, na trelci utretého syra, všetko dať do vymastenej
         formy, v rúre nechať upiecť, po upečení vyklopiť na misu, do polievkovej misy dať obyčajnej
         dobrej, čistej polievky a spolu niesť na stôl.
   </p>
   <p>
   </p>
   <p>
    <span class="bold">
     <strong>
      10. Vojenská polievka
     </strong>
    </span>
   </p>
   <p>
    Varí sa silná polievka, do ktorej treba dať hodne zeleniny a viac zŕn čierneho korenia,
         koštiale, a keď jesto, i kuracie mäso. V osobitnej nádobe obvarí sa údená klbása (pre 10
         osôb berú sa dve stredné klbásy). Keď je obvarená, vezme sa von a nechá sa ochladnúť, aby
         ju bolo možno na pekné kolieska pokrájať. O pol jedenástej rozkrájajú sa dve dosť veľké
         cibule a s pokrájanou klbásou a štipkou rasce dajú do osobitného hrnca a zalejú sa čistou
         hovädzou polievkou a nechajú sa prikryté potichu variť. Pred nastolením dá sa polievka do
         širokej rajnice, a keď vrie, udrie sa do nej toľko vajíčok, koľko je stolujúcich, ale tak
         pozorne, aby sa nerozišly, a aby žĺtky nezatvrdly. K tomu pokrája sa chlebík na úhľadné
         kocky, užiari sa — a dá sa do misky, do ktorej vyleje sa polievka.
   </p>
   <p>
   </p>
   <p>
    <span class="bold">
     <strong>
      11. Guľáš
     </strong>
    </span>
   </p>
   <p>
    Jednoducho pripráva sa guľáš len tak, keď sa drobno posekané mäso postaví do hrnca
         (alebo do kotlíka), zaleje vodou, pridá rasce (kmínu), cibule, papriky a soli a spolu nechá
         variť, kým mäso nezmäkne. Keď sa mäso dovára, dajú sa dnu očistené a na kúsky pokrájané
         zemiaky, a ak treba, dosolí sa a okorení dľa vôle. Keď sú zemiaky uvarené, je i guľáš
         hotový. To asi je ten opravdový, pôvodný guľáš, ako si ho zvykli maďarskí pastieri (gulyási
         od gulya = stádo, gulyás hús = mäso, pripravené po zvyku pastierov) na pustatinách variť.
         Kto zná spôsob, zaleje do neho i vína. Ináč pripraví sa guľáš nasledovne: Do hrnca alebo
         rajnice, alebo i kotlíka na to určeného dá sa masti, do nej hodne cibule a papriky; keď
         cibuľa žlkne, pridá sa prichystané mäso na úhľadné kusy pokrájané alebo posekané, a nechá
         sa dusiť. Potom sa posolí, zaleje vodou a zakryté nechá vrieť. Do malej čistej handričky
         zaviaže sa niečo rasce a pripevní o ucho nádoby, aby sa rasca vyvarila, ale zrnká v
         polievke neostaly. Keď mäso začína mäknúť, dajú sa dnu zemiaky, nechajú sa dovariť a vtedy
         sa ešte pridá potrebnej soli, prípadne korenia, rasca sa odstráni a guľáš nesie na stôl.
         Niekde nesie sa na stôl i s kotlíkom, ktorý musí byť pekný, k tomu určený, ako sú medzi
         inými niklovými nádobami i tieto praktické kotlíky. Niekde zavaria miesto zemiakov i
         maslové halušky alebo hrubé rezance. Inde zase k dovárajúcemu dolejú vína. Na salašoch ale
         kyslej žinčice. Na guľáš berie sa mäso hovädzie, zvlášte baranie (skopové), potom i
         bravčové (veprové), i teľacie, barančie, mäso z domáceho zajačka (králika) a kuracie.
   </p>
   <p>
    Podobne pripraví sa
    <span class="emphasis">
     <em>
      dolnozemský paprikáš
     </em>
    </span>
    , len že je vtedy viac
         masti a hodne papriky potrebné, polievky len celkom málo.
   </p>
   <p>
   </p>
   <p>
    <span class="bold">
     <strong>
      12. Barania polievka
     </strong>
    </span>
   </p>
   <p>
    V lete, zvlášte na dedinách, kde nedostať hovädziny, vítané je i baranie mäso, keď je
         nie zo starého a chudého kusa. Baranina sa môže tiež tak variť na polievku, ako i
         hovädzina, lenže je chuť iná. Pre starých a slabých je hovädzia polievka záživnejšia, ale v
         núdzi sa i z baraniny dajú chutné polievky pripraviť. Polievka varí sa celkom tak, ako
         hovädzia, ale nehodí sa tak do nej miesené cesto, ako hodí sa rýža, krúpky, žltá kaša a
         pohanka, rozličné knedlíky a halušky. Keď sa varí žltá kaša, pridá sa kúsok cesnaku do
         polievky. Tiež môžu sa s baraninou pripraviť niekoľké ovocné polievky (viď ov. polievky). V
         jeseň nabýva baranina ostrej lojovej chuti, túto odstránime, keď soberieme loj z mäsa a keď
         mäso, prv než ho postavíme, obaríme odvarkom šťúbrika (česky: saturej).
   </p>
   <p>
   </p>
   <p>
    <span class="bold">
     <strong>
      13. Kuracia polievka
     </strong>
    </span>
   </p>
   <p>
    Keď je sliepka staršia, varí sa tak, ako hovädzina. Ku konci pripraží sa maselnou
         zápražkou, okorení muškátovým kvetom a orieškom, i šafranom. Do nej dá sa alebo rýža, alebo
         rezance, ktoré sa osobitne v slanej vode odvaria, do polievkovej misy dajú a horúcou
         polievkou zalejú.
   </p>
   <p>
   </p>
   <p>
    <span class="bold">
     <strong>
      14. Kuracia polievka so štipkaným cestom
     </strong>
    </span>
   </p>
   <p>
    (na dolnozemský spôsob)
   </p>
   <p>
    Keď je kurča (alebo i sliepka, v tomto páde musí sa oveľa včaššie pristúpiť k vareniu)
         už očistené a na kúsky pokrájané, dá sa na rajnicu, alebo do hrnka kus masti (bravčovej) na
         oheň. Na t. zv. Dolnej zemi berie sa masti viac, ako na Slovensku, to ale od zvyku a chuti
         závisí. Do masti pokrája sa jedna veľká, alebo dve menšie cibule, pridá sa niečo ružovej
         papriky, lebo táto neštípe a nechá sa upariť. Keď počína cibuľa žlknúť (prihorieť nesmie),
         dá sa pokrájané mäso, osolí a zaleje sa vodou a nechá sa pod pokrievkou variť. Za tým
         zamiesi sa cesto, vyvaľká, ale len na hrubo, pokrája na úzke pásy a z týchto sa na
         prichystané sito štipká drobné cesto. Hotové štipkance vyvaria sa osobitne vo vrelej vode i
         nechajú sa trocha povreť, lebo sú tvrdšie, ako iné druhy cesta. Potom sa odcedia a pridajú
         do polievky, s ktorou už len raz majú zovrieť. V polievke môžu sa uvariť i dva-tri zemiaky
         na drobno pokrájané.
   </p>
   <p>
   </p>
   <p>
    <span class="bold">
     <strong>
      15. Kuracia polievka so zeleninou
     </strong>
    </span>
   </p>
   <p>
    Mladé očistené kuriatko rozkrájame dľa ľúbosti; na rajnici rozpraží sa maslo, do neho
         dáme na drobno pokrájaný zelený petržľan, kúsky kuriatka z vody osušiť, do masla položiť,
         posoliť a zakryté nechať dusiť popri častom miešaní. Na to dáme dnu i prichystanú, na rovno
         hrubé rezanky pokrájanú zeleninu a necháme spolu s mäsom dusiť. Keď je kura staršie, musí
         sa dlhšie samo pariť, aby odrazu so zeleninou bolo mäkké. Keď je ale kura mladé, musí sa
         odrazu so zeleninou dať na masť. Akonáhle zažlkne kuriatko, pridáme na varešku nie veľa
         múky, posypať po mäse, pomiešať, troška nechať popariť — a konečne zaliať studenou vodou.
         Ešte pridať niekoľko zrniek čierneho korenia, cibuľu, a keď jesto, i čerstvé hríbky. To
         pomaly nechať zovreť a potom so zeleninou nastolovať. Môže sa i bez zeleniny pripraviť, keď
         niekto nerád zeleninu v polievke; vtedy ale treba dať do masti ešte i cibule a papriky (viď
         „kuracia polievka“ na dolnozemský spôsob, č. 14), ostatné ako predošlé. Do polievky dáme
         drobné haluštičky alebo i rýžu.
   </p>
   <p>
   </p>
   <p>
    <span class="bold">
     <strong>
      16. Kuracie frikasé
     </strong>
    </span>
   </p>
   <p>
    Očistené kuriatka sa pokrájajú na úhľadné kúsky. V nádobe rozpustí sa kus masla, do neho
         sa dá za dve lyžice múky, celá rozkrájaná cibuľa, viazanička zeleného petržľanu, potom
         zaleje sa zápražka polievkou alebo vodou, pridá sa príchuť (muškátový kvet a iné), zakryje
         a nechá sa pozvoľne variť. Potom sa precedí, do polievky vložia sa už prichystané kúsky
         kuriat a dajú sa na oheň, aby sa uvarily. Pred nastolením dajú sa do hrnčeka dva žĺtky, do
         nich pozorne priliať málo polievky, rozmiešať a vliať na kuriatka, aby polievka zhustla;
         keď sa to stalo, má sa hneď od ohňa odtiahnuť. Kto chce, môže takéto kuriatko pripraviť,
         keď pridá i niečo smotany, citronu, alebo dobrého octu.
   </p>
   <p>
   </p>
   <p>
    <span class="bold">
     <strong>
      17. Zaprávané kuriatko
     </strong>
    </span>
   </p>
   <p>
    Z jednej lyžice masla alebo masti a z lyžičky múky upraví sa žltá zápražka. Keď je dosť
         tmavá, dá sa drobno krájaného zeleného petržľanu a pridá sa ešte kúsok rozpusteného masla.
         Do zápražky vložia sa kúsky kuriatka a nechajú zakryté pariť, ale len kým sa prehrejú,
         potom zalejú sa vodou toľko, čo je polievky potrebné a vtedy sa i posolí. Keď je
         polodovarené, môže sa pridať karfiol alebo kaleráb.
   </p>
   <p>
   </p>
   <p>
    <span class="bold">
     <strong>
      18. Kuracia polievka s mladým kalerábom
     </strong>
    </span>
    (kedluben,
         brukev)
   </p>
   <p>
    Náležite očistené a pokrájané kuriatko postaví sa s potrebným množstvom vody na oheň a
         nechá sa variť. Keď zovrie, posolí sa a pridá hodne na kocky alebo rezance pokrájaného
         mladého kalerábu. Pripraží sa maslovou zápražkou, do ktorej sa dá zeleného petržľanu. Môže
         sa dľa chuti pridať papriky alebo iného korenia.
   </p>
   <p>
   </p>
   <p>
    <span class="bold">
     <strong>
      19. Polievka z pozostatkov pečeného moriaka
     </strong>
    </span>
    a pod.
   </p>
   <p>
    Po väčšej hostine ostávajú väčšie-menšie kúsky pečienky, ktoré sa už na stôl nehodia a
         tieto možno zúžitkovať i vtedy, keďby ešte aj niekto cudzí bol v dome. Mäso sa z
         koštialikov posberá a zakryté odloží stranou. Kosti sa potlčú a na masti alebo kúsku masla
         s prídavkom cibule upražia. Zalejú sa vodou dľa potreby (2 — 3 litre), k tomu pridá sa ešte
         i zelenina, práve tak, ako do inej polievky. Ku tejto polievke sa môže uvariť geršlička;
         keď by nebola dosť silná — a kde to dostať, — môže sa pridať za malú lyžičku polievkového
         korenia alebo nejakého výťažku mäsového. Z koštialikov obraté mäso sa poseká, k nemu
         pridajú sa 2 žĺtky, troška smotany, sneh z dvoch bielkov a omrvinky, málo korenia a soli.
         Táto miešanina sa môže upiecť na plechu v masti a potom na kocky pokrájaná pridať k
         polievke, alebo môže sa upiecť v malých furmičkách, konečne i pirôžky sa môžu ňou plniť a
         do polievky zavariť.
   </p>
   <p>
   </p>
   <p>
    <span class="bold">
     <strong>
      20. Tlčená polievka z pozostatkov pečienok
     </strong>
    </span>
   </p>
   <p>
    Táto veľmi jemná polievka dá sa pripraviť tam, kde po nejakej hostine ostaly zbytky
         pečienok, ktoré už inak použiť sa nedajú. V domácnosti všetko sa môže zúžitkovať.
   </p>
   <p>
    Príprava tejto polievky je nasledujúca:
   </p>
   <p>
    Cibuľu na horúcej masti upražiť, teľaciu pečienku pokrájať, v tejto masti tiež na žlto
         upražiť. Pozostalé kúsky pečienok, ako sú: srňacina, zajac, bažant, jariabok, sluka,
         čvíkota a iné, pridať ku pečienke a nechať dusiť. Žemľu z kôrky odkrojiť, na lístky
         pokrájať, v masle na žlto upražiť, pridať ku pečienkam a nechať dusiť spolu. Keď všetko
         dostalo už žltú barvu, dať do mažiara a dobre (i s kosťami) potĺcť, dať nazpät do tej istej
         nádoby, zaliať polievkou, nechať zovrieť, potom ale cez husté sito alebo cedák pretlačiť.
         Pred nastolením dať troška vína, do misky žĺtok a sladkej smotany, z jedneho vajíčka
         vysmažený hrášok dať, alebo, komu by lepšie chutilo, malé kolieska z maslového cesta
         vysmážané pridať, tiež málo korenia a majeránu, polievku vliať do misy a nastoliť.
   </p>
   <p>
   </p>
   <p>
    <span class="bold">
     <strong>
      21. Teľacia polievka na sladko
     </strong>
    </span>
   </p>
   <p>
    Teľacie mäso pokrájame a dobre osušíme z vody. Do nádoby dáme kus čerstvého masla — a
         kus pokrájanej cibule, to ale všetko má byť surové, mäso na to, a zakryté, posolené nechať
         pražiť. Keď by už malo prihoreť, dajme na koniec noža málo papriky, posypme trošku múkou,
         tak sa kus popraží, na to zalejme studenou vodou alebo polievkou. Keď zovrie, môžeme drobné
         haluštičky pohádzať do nej — a máme dobrú polievku.
   </p>
   <p>
   </p>
   <p>
    <span class="bold">
     <strong>
      22. Teľacia polievka na iný spôsob
     </strong>
    </span>
   </p>
   <p>
    Teľacie mäso pokrájať, do nádoby dať čerstvé, surové maslo a surovú cibuľu, to posoliť,
         zakryť. (Mäso nesmie byť mokré, lebo vtedy mnoho vody pustí a mäso sa nepraží, ale varí — a
         tak nemôže mať dobrú chuť — a cibuľa zamúti polievku.) Keď je už mäso mäkké, posypať múkou,
         na málo podusiť, zaliať studenou vodou a polievkou; pred nastolením pridá sa sladkej
         smotany.
   </p>
   <p>
    Medzitým obvarí sa rozličná zelenina a síce každá osobite: karfiol pokrájaný na kúsky,
         chresť (špárga) pokrájaná na kolieska, zelený hrášok, mrkev (pokrájať na štvorhranné
         kúsky), zeler, petržľan — a zemiaky, to všetko v slanej vode každé osobitne uvariť, pred
         nastolením polievku scediť do zeleniny — a poklásť mäso do nej. Do misky žĺtok a málo
         sladkej smotany, konečne všetko čerstvé nastoliť.
   </p>
   <p>
   </p>
   <p>
    <span class="bold">
     <strong>
      23. Teľacia polievka s jemnou zeleninou
     </strong>
    </span>
   </p>
   <p>
    Teľacie mäso v kuse najprv umyť a osušiť, potom pokrájať. Na rajnicu dať čerstvého masla
         a drobno krájanej, surovej cibule, k tomu pridať mäso a posoliť. Toto nemá byť mokré, lebo
         také pustí veľa vody a nepraží sa, ale len varí, k tomu cibuľa zamúti šťavu; prikryté
         nechať dusiť, — a keď je už mäkké, posypať múkou, troška ešte nechať dusiť, zaliať studenou
         vodou a polievkou z kostí, pred nastolením pridať troška sladkej smotany. Osobitne obvarí
         sa nasledujúca zelenina tak, aby i mäkká bola i celá ostala: karfiol na drobné kúsky,
         špargu na kolieska, šprosle, zelený hrášok, mrkev na kocky, alebo na okrúhle lístky,
         taktiež zeler, petržľan a zemiaky. Každé sa obvarí okrem v slanej vode; pred nastolením
         scedí sa polievka na zeleninu, do misy dá sa žĺtok a sladkej smotany, potom polievka so
         zeleninou a kúsky mäsa s ňou.
   </p>
   <p>
   </p>
   <p>
    <span class="bold">
     <strong>
      24. Teľacia kyslá polievka
     </strong>
    </span>
    (frikasé)
   </p>
   <p>
    Teľacie kosti postavia sa s vodou na oheň; ako sovrú, pena sa soberie, pridá sa podľa
         dobrozdania soli, zeleniny a jeden bobkový list; — na kúsky pokrájanú teľacinu (alebo
         rebierka) osobitne do vrelej vody postavíme, posolíme — a po sobraní peny necháme prikryté
         povoľne vrieť. Keď je toto už dosť mäkké, vytisneme doňho šťavu z citrona (keď toho niet,
         tak dobrého, vínneho octu) — a necháme sovrieť. Pred samým obedom vezmeme kúsok masla (dľa
         osôb a potreby), — spravíme bledú zápražku, zalejeme ju s varechou vrelej polievky, čo
         vyžaduje obratnosť, aby sa hrčky nenarobily. To dobre rozmiešame — a zase zalejeme, do
         vtedy, kým nám je nie dosť riedka. Takto zaliata polievka má pekný lesk a je „tučná“; k nej
         pridáme niekoľko lyžíc kyslej smotany, z mäsa zlejeme už kyslú polievku, ak by bola málo
         kyslá a slaná, pridáme šťavy (citronovej), alebo octu a soli, to sa na mäso precedí. Do
         misky polievkovej dáme žĺtky (podľa potreby) — a kyslej smotany, obratne to miešame,
         prilejeme vrelú polievku a miešame do vtedy, kým nezhustla, pozorujúc, aby sa žĺtky
         nesrazily. — Kto ľúbi, môže k tomu nastoliť užiarenú a na kocky pokrájanú žemľu alebo
         chlieb. Taktiež v slanej vode uvarené zemiaky, pridané osobitne na tanieri, alebo i kaša
         (püré) zo zemiakov, do ktorých sa môže dať žĺtok, maslo, smotana a — podľa ľúbosti — i
         pažítka.
   </p>
   <p>
   </p>
   <p>
    <span class="bold">
     <strong>
      25. Teľacia polievka na iný spôsob
     </strong>
    </span>
   </p>
   <p>
    Pol kila teľaciny varí sa so zeleninou, ale bez cibule. Keď je mäso mäkké, zapraží sa
         malou, nie tmavou, maselnou zápražkou. Do polievky vložia sa dva lístky (krížalky) citronu,
         aby mala i príjemnú vôňu. Potom sa polievka precedí, položí znovu na sporák, keď sovrie,
         pritrepe sa smotanou a troška bielou múkou a do nej vytlačí sa šťava z celého citrona. Mäso
         pokrája sa na menšie alebo väčšie kúsky a pridá sa do polievky. Ku polievke pridáva sa
         smažená žemlička alebo rožok.
   </p>
   <p>
   </p>
   <p>
    <span class="bold">
     <strong>
      26. Polievka z domáceho zajačka
     </strong>
    </span>
    (králika)
   </p>
   <p>
    Obyčajne vezme sa zo zajačka lepší, tučnejší kus, t.j. chrbát a stehienka na pečienku,
         lopatky a prsičká sa môžu pripraviť na polievku. Je chutná, keď sa i týmto spôsobom
         pripraví: Do polievkového hrnca položí sa kúsok bravčovej masti; niekto radšej s maslom,
         ale dobre je, keď sa obojeho po kúsku pridá. A do rozpraženej masti dá sa málo múky, aby
         bola riedka zápražka, ktorú treba na dosť tmavo upražiť, potom drobno krájanej cibule a
         papriky (ale málo). Na to dať kúsky zajačinky, nechať dusiť, potom zaliať vodou (posoliť to
         sa rozumie). Kto chce, môže pridať zeleninu, potom rýžu a zemiaky alebo štipkané cesto
         alebo maslové haluštičky.
   </p>
   <p>
    Z pečenky (jatier) môžu sa urobiť knédliky alebo halušky do polievky.
   </p>
   <p>
    Mäso z domáceho zajačka sa dá pripraviť i na guľáš (viď č. 11.), lenže nepotrebuje toľko
         času k príprave ako mäso hovädzie a baranie.
   </p>
   <p>
   </p>
   <p>
    <span class="bold">
     <strong>
      27. Ragout
     </strong>
    </span>
    (ragu = miešanina)
    <span class="bold">
     <strong>
      z
            domáceho zajačka
     </strong>
    </span>
   </p>
   <p>
    Z mladého zajačka vezme sa biele mäso a dusí sa na rajnici na masle; medzitým osobite
         uvaria sa pľúce a srdce. Potom sa udusené mäso spolu so srdcom, pľúckami a surovou čiernou
         pečenkou rozkrája na štvorhranné kúsky ako slaninka, vloží sa zase na to isté maslo, kde sa
         mäso dusilo, k tomu i zelený petržľan a soli. Potom sa bledou zápražkou pripraží, troška
         polievkou rozriedi a nastolí sa s prídavkom zeleniny, hribov alebo zemiakov.
   </p>
   <p>
   </p>
   <p>
    <span class="bold">
     <strong>
      28. Zajaček zaprávaný
     </strong>
    </span>
   </p>
   <p>
    V rajničke udusí sa na kúsku masla niekoľko žampionov, keď ich nieto, i samý zelený
         petržľan. Na toto dá sa zajaček na kúsky podelený, osolí sa a keď sa pomieša, nechá sa
         dusiť, kým barvu nedostane a je nie mäkké. Pri tom sa kedy-tedy podleje polievkou alebo
         vodou. Keď je mäso mäkké, vezme sa von, omáčka sa s pridaním troška maslovej riedkej
         zápražky zvarí, pridá sa smotany, nechá sa už len k varu prísť, mäso sa vkusne pokladie na
         misku a nastolí. — Kto chce mať nakyslé, môže dať i citronovú šťavu do toho.
   </p>
   <p>
   </p>
   <p>
    <span class="bold">
     <strong>
      29. Polievka pľúcková
     </strong>
    </span>
   </p>
   <p>
    Keď jesto pri ruke pľúcky barančie alebo teľacie, môže sa pripraviť chutná polievka
         pľúcková. Pľúcky sa v slanej vode uvaria, keď sú mäkké, drobno posekajú. Na rajnici upraží
         sa malá zápražka cibuľková, keď je žltá, zaleje sa polievkou, v ktorej pľúcky vrely a i
         tieto dajú sa dnu. Ku koncu pridá sa kyslej smotany, keď je riedka, môže sa do smotany dať
         štipka múky alebo žĺtok, potom sa dá citronovej šťavy alebo octu. Pre príchuť pridá sa
         bobkový list a citronová kôrka. Obidvoje vyberie sa pred nastolením von. K tomu podáva sa
         užiarená žemlička.
   </p>
   <p>
   </p>
   <p>
    <span class="bold">
     <strong>
      30. Francúzska polievka zeleninová
     </strong>
    </span>
    (julienne = žülien)
   </p>
   <p>
    Pri väčších hostinách a banketoch podávané polievky majú cudzie mená, ako i táto, ktorá
         pri nie veľkej práci a náklade dá sa i doma pripraviť a je chutná a záživná. K jej príprave
         berie sa zelenina buď hotová, sušená, akú v obchodoch dostať, alebo svieža. Zo sviežej
         vezme sa kaleráb, mrkev, jeden zeler (malý), paštrnák, pór, jemné listy z hlávok
         šalátových, prípadne karfiol a malá hlávka kelu. Všetko pokrája sa na rezance, ktoré dajú
         sa na masle dusiť. Masla vezme sa dľa toho, koľko polievky je treba, 10 — 15 deka. Zelenina
         nesmie sa pripáliť, ale ani rozvariť, len voľne dusiť. Potom zaleje sa hovädzou polievkou
         (ak jesto, môžu sa kosti variť), s ktorou sa ešte za hodinu varí. Môže sa pridať i zelený
         hrášok, karfiol a chresť. Hlavné je, aby polievka nevrela strmo, lebo by bola kalná
         (mútna).
   </p>
   <p>
   </p>
   <p>
    <span class="bold">
     <strong>
      31. Zelerová polievka
     </strong>
    </span>
   </p>
   <p>
    Z čerstvého masla a 2 — 4 lyžičiek múky upraží sa žltá zápražka. Jeden väčší zeler sa
         očistí, umyje, pokrája na tenké kolieska, ktoré sa dajú do zápražky dusiť. Zatým zaleje sa
         zápražka polievkou, keď tej niet, tak vodou, v ktorej sa mohla zelenina a cibuľa variť,
         posoliť a nechať vrieť. Konečne prileje sa do polievky mlieka alebo sladkej smotany, ale
         postačí i mlieko. Pred nastolením doleje sa ešte polievkou, ochutná, keď treba, posolí.
         Jeden rožok (rohlík) pokrája sa na lístky, položí na papier do rúry užiariť, potom pridá sa
         na tanier ku polievke.
   </p>
   <p>
   </p>
   <p>
    <span class="bold">
     <strong>
      32. Šťavová polievka
     </strong>
    </span>
   </p>
   <p>
    Zahradnú alebo poľnú šťavu (šťovík) pooberať, umyť, dať na sito, aby voda odtiekla;
         potom rozpražiť kus masla, dať doňho trošku cibuľky, — keď je už žltá, šťavu z vody
         vystískať, dať do masla, posoliť a nechať zakryté dusiť. Za ten čas žemľu z kôrky obkrojiť,
         pokrájať na listy a v masle na žlto usmažiť. Keď je šťava mäkká, pridá sa k nej žemľa, málo
         múkou zasypať, ešte dusiť nechať, potom zaliať polievkou alebo i vodou a nechať dobre
         rozvariť. Potom cez sito pretrieť — a dať nazpät do nádoby, rozriediť podľa potreby,
         smotany kyslej podľa ľúbosti. Pred nastolením zručne zabiť niekoľko vajíčok (na každú osobu
         počíta sa jedno) tak aby sa nerozlialy, nechať zovrieť tak, aby sa bielok uvaril, ale žĺtok
         mäkký ostal. I tak si môžeme spomôcť, že uvaríme vajíčka okremä na mäkko (2 1/2 minúty),
         vyberieme ich do studenej vody, pozorne olúpime a do misky položíme. Keď prijde na ne vrelá
         polievka, tak sa zase prehrejú. Polievka sa konečne žĺtkom „zalegíruje“, t. j. žĺtok sa na
         miske dobre roztrie — a vrelá polievka naleje — a mieša, aby sa žĺtok neseknul.
   </p>
   <p>
    Ku tejto polievke pridá sa smažená, na kocky pokrájaná žemľa.
   </p>
   <p>
   </p>
   <p>
    <span class="bold">
     <strong>
      33. Polievka karfiolová
     </strong>
    </span>
   </p>
   <p>
    Dve veľké ruže karfiolu (alebo koľko treba) uvariť v slanej vode. V kúsku čerstvého
         masla udusí sa niekoľko očistených hribov a hodne petržľanu, na to za lyžicu múky a keď sa
         to na žlto upražilo, zalejeme polievkou, v ktorej varily sa kosti. Pred nastolením dajme do
         polievkovej misy 2 žĺtky a dve lyžice sladkej smotany, horúcou polievkou zalejeme a
         pridajme karfiol.
   </p>
   <p>
   </p>
   <p>
    <span class="bold">
     <strong>
      34. Polievka karfiolová na iný spôsob
     </strong>
    </span>
   </p>
   <p>
    Karfiol na rovné kúsky pokrájať, v slanej vode uvariť (ku vode pridajme aj kúsok
         čerstvého masla), pozorne nechať variť, aby sa karfiol nerozvaril.
   </p>
   <p>
    Z čerstvého masla urobí sa bledá zápražka, zaleje sa polievkou, alebo keď tej niet,
         vodou, v tom prípade ale treba zápražku urobiť väčšiu — a vo vode nechať variť, aspoň
         zeleninu, — dobre rozmiešať, aby nebola hrčkavá, pridať sladkej smotany, precediť, priložiť
         i karfiol (odcedený z vody, v ktorej vrel), do misy žĺtok a máličko sladkej smotany.
   </p>
   <p>
   </p>
   <p>
    <span class="bold">
     <strong>
      35. Chresťová polievka
     </strong>
    </span>
   </p>
   <p>
    Pripravuje sa na ten istý spôsob, lenže chresť (špárga) očistí sa z kožtičiek, pokrája
         na rovné, úhľadné kúsky — a pokračuje sa tak ako s karfiolom.
   </p>
   <p>
   </p>
   <p>
    <span class="bold">
     <strong>
      36. Polievka chresťová
     </strong>
    </span>
   </p>
   <p>
    Očistenú chresť (špárgu) podelíme: jemnejšie konce pokrájame na kúsky, tvrdšie sa dajú s
         kosťami a so zeleninou variť. Potom sa polievka zcedí, dá sa do nej trošku muškátového
         orechu a čerstvého petržľanu. V tejto polievke uvaria sa kúsky špárgy na mäkko. Do misky sa
         dá žĺtok alebo dva, málo smotany, a kto chce, i kúsok čerstvého masla.
   </p>
   <p>
   </p>
   <p>
    <span class="bold">
     <strong>
      37. Polievka jabĺčková
     </strong>
    </span>
   </p>
   <p>
    Jabĺčka sa očistia, pokrájajú a dajú sa uvariť, komu ľúbo s prídavkom škorice. Za tým
         spraví sa z masla malá zápražka, rozvarené jabĺčka sa pretrú, zápražka zaleje sa polievkou,
         k nej pridá sa kaša z jabĺček a troška sladkej smotany a nechá pred samým nastolovaním
         zovrieť. Do polievkovej misky dá sa potrebný počet žĺtkov a sladkej smotany; polievka vleje
         sa pri pilnom miešaní, aby sa žĺtky nesekly a nesie sa na stôl.
   </p>
   <p>
    Jednoduchšie pripravuje sa jabĺčková polievka i nasledovne: Očistené jabĺčka sa hneď
         pridajú k mäsu, kde polievka vrie. Pred samým obedom pritrepe sa polievka sladkou smotanou
         s prídavkom lyžičky jemnej múky (keď niet smotany, dostačí dobré mlieko), nechá sa ešte
         zovrieť a nastolí sa.
   </p>
   <p>
    Tak pripravuje sa i dulová, bižalmová polievka. A taktiež i pôlková alebo angreštová,
         lenže sa angrešt musí cez sitko pretrieť.
   </p>
   <p>
   </p>
   <p>
    <span class="bold">
     <strong>
      38. Polievka z rajských jabĺčiek
     </strong>
    </span>
   </p>
   <p>
    Rajské jabĺčka uvaria sa s prídavkom viazaničky zeleného petržľanu. Potom sa precedia,
         pridá sa polievky, keď tej niet, tak sa zapražia maslovou zápražkou, pritrepú kyslou
         smotanou s prídavkom málo múky. Osolí a osladí sa podľa ľúbosti. K tejto polievke buď sa
         uvarí ryža s mliekom a dá sa osobitne na tanier, — alebo vyvaria sa rezance vo vode, dajú
         do polievkovej misy a na ne naleje sa polievka. Oboje je veľmi dobré a polievka táto veľmi
         zdravá.
   </p>
   <p>
    V zime, keď niet čerstvých paradajok, vezme sa fľaša zaváraných, rozumie sa, že nesmú
         byť prekysnuté.
   </p>
   <p>
   </p>
   <p>
    <span class="bold">
     <strong>
      39. Raková polievka
     </strong>
    </span>
   </p>
   <p>
    Raky sú dobré od mája do konca augusta (v mesiacoch, v ktorých niet písmena r). Raková
         polievka je pre mnohých pravou pochúťkou; príprava požaduje mnoho práce a pozornosti. Raky
         uvaria sa podľa obvyklého spôsobu, t. j. náležite očistené, vypitvané, hodia sa ešte živé
         do vrelej vody, kde v tom okamihu prestanú žiť. Do vody sa dá rasce, soli a zeleného
         petržľanu. Za štvrť hodiny sú uvarené. Potom sa vyberú, zalejú studenou vodou a čistia.
         Klepetá a chvostíky sa tak obieľa, aby mäso ostalo v celosti. To odloží sa na stranu, lebo
         pozdejšie pridá sa ku polievke. Z chrbtov treba pozorne vybrať vnútornosti, aby sa škrupina
         nepolámala, i tie sa odložia, aby sa mohly naplniť a tiež pridať ku polievke. Ostatné
         škrupiny sa usušia (lebo neusušené nedajú peknú barvu) a potlčú; potlčené dajú sa do
         rozpraženého masla, ktoré sa niečo pripraží (prihoreť nesmie, lebo ostane tmavé a práca je
         marná). Maslo sa precedí cez čistú šatu do studenej vody, kde na vrchu sadne; to sa odloží
         k ďalšej potrebe. Polievka pripraví sa nasledovne: Na rajničku dá sa kúsok masla, hneď
         pridá sa i múka, aby maslo hneď popila, nechá sa troška pražiť, potom zaleje vrelou, už
         uvarenou polievkou; pred nastolením pridá sa sladkej smotany, nechá sa ešte raz zovrieť,
         polievka sa precedí, do misy sa dá kúštik rakového masla, tiež očistené klepetá a
         chvostíky, prípadne i plnené chrbty. Plnka ku chrbtom pripravuje sa nasledovne: vo vode
         rozmočená žemľa sa vytlačí, pretrie cez sito a dá do nádoby, kde sa už niečo rakového masla
         rozmiešalo, do toho pridá sa jedno vajíčko, soli a žemľových omrvín, tak aby sa cesto, keď
         príde do vrelej polievky, nerozvarilo. Preto treba s ním próbu spraviť, dať kúsok do
         polievky, ak by sa rozváralo, pridať omrvinky. Týmto cestom naplnia sa chrbty a pekne sa
         zarovnajú, i varia v čistej polievke. Po uvarení pridajú sa ku polievke, ktorá sa môže ešte
         jedným žĺtkom zahustiť. Kto si s plnením chrbtov nechce práce pridať, nech z udaného cesta
         zavára halušky.
   </p>
   <p>
    Do tejto polievky sa môžu i drobné, maslové halušky zavariť. Tiež môžu sa naplniť
         škrupiny z rakov parenou ryžou. Ryža k plnke umyje a parí sa dľa známeho spôsobu, ale
         miesto inej masti použije sa rakového masla a pridá sa celá cibuľa, ktorá potom vyberie sa
         von. Uparená ryža nechá sa vystydnúť, pridajú sa žĺtky, žemľové omrvinky, soľ a keď je
         dobre premiešané, urobí sa próba. I na iný spôsob môže sa ryža upotrebiť; vtedy ju treba
         obvariť, vodu zliať, ryžu premyť studenou vodou, zaliať vrelou polievkou a pomaly nechať
         vrieť, tak, aby i mäkká bola, i každé zrnko ostalo celé. To sa tak robí, keď sa ryža
         dostatočne zaleje a pod pokrývkou na kraji nechá vrieť. — I žiarená žemľa môže sa pridať k
         tejto polievke. — Taktiež halušky zo surového teľacieho mäsa, keď jesto po ruke.
   </p>
   <p>
   </p>
   <p>
    <span class="bold">
     <strong>
      40. Rybäcí paprikáš
     </strong>
    </span>
   </p>
   <p>
    Keď jesto pri ruke, môže sa vziať viac druhov rýb, ale i z jedného druhu pripraví sa
         tento paprikáš, ktorý sa môže i miesto polievky dať. Ryby sa náležite očistia, umyjú a
         pokrájajú na úhľadné kúsky. Na rajnicu alebo do kotlíka dá sa bravčovej masti (alebo
         masla), do masti hodne nakrájanej cibule, ružovej papriky, a keď sa to niečo posmažilo,
         zaleje sa vodou. Akonáhle to zovrie, dajú sa kúsky rýb dnu, posolia sa a nechajú zakryté
         vrieť asi hodinu. Miešať ich netreba, ale dakedy nádobu potriasť, aby kúsky mäsa na dno
         nepriškrely. Po ochutnaní pridá sa prípadne soli alebo papriky a horúci paprikáš nesie sa
         na stôl. Najlepšie v tej istej nádobe, v ktorej sa varil; v tom páde obkrúti sa nádoba
         servítkom a na tácni sa medzi stolujúcich odnesie.
   </p>
   <p>
   </p>
   <p>
    <span class="bold">
     <strong>
      41. Pôstna polievka z rýb
     </strong>
    </span>
   </p>
   <p>
    Na masle udusí sa rozličná, na kúsky pokrájaná zelenina, ale miešať sa nesmie, aby sa
         nerozišla, lebo by bola polievka mutná. Najviac ak sa nádoba potrasie alebo na sporáku
         obracia, že by sa od jedneho boku nepripálila. V osobitnom hrnci varí sa hrach, tiež len
         tichým varom, aby polievka bola jasná a žltá. Keď je zelenina asi usmažená, zaleje sa
         hrachovou polievkou, do ktorej ešte nakrája sa zeleného petržľanu. Ryba, aká je pri ruke,
         sa očistí, umyje, pokrája na úhľadné kúsky (kosti priložia sa ku zelenine), kým je nie
         mäkké. Rozvariť sa nesmie. Polievka precedí sa cez sito, rybie mäso sa dá dnu, ešte sa
         nechá chvíľku povrieť a potom hotové vyleje sa do polievkovej misy. K tomu podá sa
         vyprážaná žemlička.
   </p>
   <p>
   </p>
   <p>
    <span class="bold">
     <strong>
      42. Rybárska polievka
     </strong>
    </span>
   </p>
   <p>
    Z viacerých menších rýb niekoľko kúskov na drobno pokrájať, do rajnice dať, k tomu hodne
         na rezance pokrájanej cibule, za lyžičku segedínskej papriky, soli, vodou zaliať, pomaly
         nechať variť. Tiež nie miešať, ale kedy-tedy rajnicu potriasť.
   </p>
   <p>
   </p>
   <p>
    <span class="bold">
     <strong>
      43. Polievka z nových zemiakov
     </strong>
    </span>
   </p>
   <p>
    Nové zemiaky sa náležite očistia; na rajnici rozpraží sa kus čerstvého masla, do neho sa
         dá drobno pokrájaná cibuľka; keď je žltá, pridá sa i zelený petržľan. Očistené zemiaky
         obtrú sa čistou šatou, dajú sa do masla, zakryté nechajú sa dusiť, pričom sa niekoľko ráz
         pomiešajú. Keď sú mäkké, posypú sa múkou, nechajú sa ešte málo popražiť, zalejú sa
         polievkou (v nedostatku tejže i vodou), pretrú sa cez sito, k precedenej polievke pridá sa
         niekoľko lyžíc sladkej smotany, a ak je pririedka, dá sa do misy žĺtok, rozmieša sa a
         zaleje horúcou polievkou.
   </p>
   <p>
    Takáto polievka môže sa variť vtedy, keď jesto teľacie kosti alebo kosti zo sviečkovice,
         ktoré i tak nedajú dobrú a čistú polievku. K tejto polievke pridajú sa žemľové alebo iné
         plnky, ktoré sa osobitne uvaria.
   </p>
   <p>
   </p>
   <p>
    <span class="bold">
     <strong>
      44. Ratkovské alebo revúcke „guľky“
     </strong>
    </span>
   </p>
   <p>
    Milovníkom kyslých polievok a k tomu patriacich kompaktných takzvaných „guliek“
         odporúčame nasledujúci recept.
   </p>
   <p>
    Asi 20 strednej veľkosti zemiakov sa očistí a na trelci potrie (porajbe). Z toho sa
         šťava zcedí, pridá sa asi pol kila bravčového mäsa, ktoré sa na drobno posekalo, tri
         strúčky cesnaku, niečo čierneho korenia (tiež utlčeného a pretretého), asi dve lyžice múky,
         1 celé vajce a toľko soli, koľko treba. Toto sa všetko spolu náležite pomieša a z tohoto
         cesta narobia sa guľky vo veľkosti slepäčieho vajíčka. Vo väčšom hrnku necháme vodu svariť,
         pripražíme ju masťou, posolíme, guľky pokladieme do vrelej vody, necháme za štvrť hodiny
         variť. Keď sú uvarené, môžu sa na misu vybrať a polievka so smotanou s prídavkom niečo múky
         pritrepe. Octu a korenia každá kuchárka pridá podľa ľúbosti. Najlepšie, keď prvú guľku
         kuchárka okúsi, či je nie tuhá; kto miluje guľky ľahšie, nech dá menej zemiakov, ale miesto
         toho omrvinky z rožkov alebo krupice (grísu). I viac vajíček môže sa pridať, lenže v pomere
         tom i omrvinky. Keď sa berie hovädzie mäso, musí sa pridať isté množstvo slaniny, aby guľky
         boly dosť mastné a chutné.
   </p>
   <p>
   </p>
   <p>
    <span class="bold">
     <strong>
      45. Bravčová kyslá polievka (i žatevná)
     </strong>
    </span>
   </p>
   <p>
    Do 4 litrového hrnca postavia sa asi 3 litre vody, 1 kilo bravčoviny, ak možno zo
         stehna. Najlepšie je, keď sa hneď pokrája na také kusy, aké majú prísť na stôl. Hneď sa
         pridá i soli a 3 strúčky cesnaku obieleného. (Keď sa táto polievka pripravuje v lete, môže
         sa vziať aj údené mäso.) Doba varenia je 2-3 hodiny. Keď je mäso uvarené, zcedí sa polievka
         cez sito, dá sa nazpät do hrnca, k nej pridá sa i mäso a zatrepe sa nasledujúcou zátrepkou:
         Do hrnčeka dajú sa 4 lyžice múky, 6 lyžíc dobrej kyslej smotany a niekoľko celých vajíčok.
         Zátrepka sa musí dobre rozmiešať, aby neboly hrčky; z polievky naleje sa za niekoľko lyžíc,
         mieša sa, aby sa vajíčka nesekly, potom vyleje sa do vriacej polievky, privedie do varu
         (nesmie prevrieť), potom pridať podľa potreby octu, korenia alebo soli.
   </p>
   <p>
   </p>
   <p>
    <span class="bold">
     <strong>
      46. Polievka z údenej bravčoviny s hrachom a krúpkami
            (geršňou)
     </strong>
    </span>
   </p>
   <p>
    Dobrá údená bravčovina postaví sa s hrachom do studenej vody. Keď zovrie, pridajú sa
         krúpky, ktorých má byť aspoň o tretinu menej ako hrachu. Pritom pridá sa i zelenina,
         korenie a soľ. Kto chce, môže dať hrach lúpaný. Keď je hrach a geršľa uvarená, pridajú sa
         na drobné kúsky pokrájané zemiaky, prileje sa podľa potreby vriacej vody, ochutná, či je
         dosť slaná a nechá povrieť, kým sú i zemiaky nie dovarené. Keď sa dovára, pridá sa drobno
         sekaná pažítka alebo zelený petržľan a podľa ľúbosti i korenie. — Miesto hrachu môže sa dať
         i fazuľa.
   </p>
   <p>
   </p>
   <p>
    <span class="bold">
     <strong>
      47. Kapustná polievka
     </strong>
    </span>
   </p>
   <p>
    Z dobrej kyslej kapusty (zelí) zo suda vezme sa toľko kapustnice, koľko je treba. Ak je
         veľmi kyslá, vezme sa menej a doleje sa vodou. Niekto rád čistú, vtedy sa musí precediť,
         iní radi niekoľko kúskov kapusty v nej. Do polievky pridá sa svieža bravčovina, aká je pri
         ruke. Zvlášte pri zakáľaní (zabíjaní) jesto také kúsky a kosti, ktoré mäsiar na bok odloží.
         Tiež sa môže pridať i oblička, prípadne kúsok pečenky, slziny a modzgy. Kto chce, dá i
         klbásku, ale tá musí sa dať pozdejšie, aby sa nerozvarila. Taktiež pridajú sa sušené
         hríbky, ktoré sa boly v teplej vode obmyly a potom posekaly. Predtým zvyklo sa dať i
         niekoľko sušených slivák, ktoré sa rozvaria a kostky na spodku ostanú. Tieto že dodajú
         polievke zvláštnu chuť a tmavú barvu. Inde zase pridajú niečo žltej kaše. Keď tak polievka
         vrela a mäso je mäkké, zapraží sa polievka tmavou cibuľkovou zápražkou. Cibuľka môže sa i
         do hrnca pridať a tak nechá sa ešte niekoľko minút vrieť. Niekde zvyknú kapustnú polievku
         pritrepať smotánkou, ale keď je dobre pripravená, je toho nie treba. Ku polievke pridá sa
         užiarený, na kocky pokrájaný chlieb, alebo len malé smidôčky.
   </p>
   <p>
   </p>
   <p>
    <span class="bold">
     <strong>
      48. Kapustná polievka na iný spôsob
     </strong>
    </span>
   </p>
   <p>
    Vezme sa kapusty a hodne kapustnice; ak je veľmi kyslá, prileje sa vody, pristaví na
         sporák a nechá sa variť. Keď povrela, pripraží sa zápražkou, do ktorej sa dá cibule a
         papriky; keď i s tým zovrela, dá sa do nej na lístky pokrájaná klbáska. Ak je čerstvá, je
         tým lepšia, zvlášte s citronom. Pred nastolením dajú sa do polievky vajíčka, toľko, koľko
         treba.
   </p>
   <p>
   </p>
   <p>
    <span class="bold">
     <strong>
      49. Boršč
     </strong>
    </span>
    (ruská polievka)
   </p>
   <p>
    Boršč sa môže pripraviť tiež v dobe zakáľania, kde jesto bravčovina, ináč môže sa vziať
         bársktoré mäso, i miešané. Mäso, ktoré pokrája sa na menšie kusy, postaví sa na oheň, s
         primeranou mierou vody a nechá zovrieť; potom soberie sa pena, vloží sa zelenina, ako
         mrkev, kaleráb, petržľan, cibuľa a krem tej ešte i cvikľa, i osoliť sa musí. Keď to
         povrelo, scedí sa polievka do druhej nádoby (mäso nechá sa zakryté variť), do polievky
         pridá sa kapusty, buď sviežej alebo zo suda. Kto chce mať kyslejšiu, pridá i kapustnice. To
         sa zase spolu varí, kým je kapusta nie dosť mäkká. Za tým sa dajú drobno pokrájané zemiaky
         a prileje sa zavarených paradajok. Do polievkovej misy naleje sa kyslej smotany, na to
         vrelá polievka a mäso. Keď jesto, i drobno krájaný kôpor. Kto nechce zemiaky, môže ich
         vynechať.
   </p>
   <p>
   </p>
   <p>
    <span class="bold">
     <strong>
      50. Šunková polievka
     </strong>
    </span>
   </p>
   <p>
    Keď sa šunka uvarila, vyberie sa na misu a odloží, polievka nechá sa vystydnúť. Masť sa
         soberie, vypraží a odloží k rozličnému upotrebeniu. Do hrnca naleje sa toľko polievky, ako
         je potrebné, postaví sa na oheň, nechá zovrieť, a keď vrie, pritrepe sa smotanou a múkou. V
         nedostatku smotany zbaví i dobré mlieko, ku ktorému pridá sa jedno-dve vajíčka. Keď
         polievka i so zátrepkou zovrela, dajú sa do nej vajíčka, rátajúc na každú osobu po jednom,
         pričom sa musí pozor dávať, aby sa vajíčka nerozišly, ako i na to, aby sa príliš na tuho
         neuvarily. Bielok musí byť tuhý, ale žĺtok mäkký. Ako príchuť sa pridá bobkový list a
         korenia. Potom sa pridá octu alebo citrónovej šťavy. Ku polievke sa môže pridať smažená
         žemlička alebo zemiaky s rascou varené alebo i smažené.
   </p>
   <p>
   </p>
   <p>
    <span class="bold">
     <strong>
      51. Tarkanová polievka
     </strong>
    </span>
   </p>
   <p>
    Do svetlej maslovej zápražky dá sa hodne drobno sekaného tarkanu (řebříček), nechá sa
         troška podusiť, potom zaleje sa slabšou hovädzou polievkou, v ktorej varil sa jazyk. Tak
         zapražená má sa ešte málo povariť, za tým sa precedí, znovu postaví sa na oheň, pridá sa
         veľmi drobno krájaného čerstvého tarkanu, pritrepe sa kyslou smotanou s prídavkom málo múky
         a keď zovrie, dá sa, ako pri šunkovej polievke, niekoľko vajíček. Potom dá sa octu alebo
         citrónovej šťavy a podľa potreby soli a inej príchuti.
   </p>
   <p>
   </p>
   <p>
    <span class="bold">
     <strong>
      52. Hrachová polievka
     </strong>
    </span>
   </p>
   <p>
    Potrebná miera lúpaného hrachu sa postaví a nechá na mäkko uvariť. Zapraží sa riedkou
         zápražkou buď maslom alebo bravčovou masťou. Do zápražky dá sa cibuľka a petržľan. Môže sa
         pridať máličko geršničky alebo i zemiakov. Miesto tých ale môžu sa pridať okrem toho
         uvarené žemľové alebo slaninové knédliky alebo smažená žemlička. Čistá hrachová polievka
         pridáva sa i k rybäcím alebo iným pôstnym polievkam.
   </p>
   <p>
   </p>
   <p>
    <span class="bold">
     <strong>
      53. Hrachová polievka
     </strong>
    </span>
    (pretieraná)
   </p>
   <p>
    Hrachová polievka je veľmi záživná i vtedy, keď sa varí bez mäsa. Obyčajne varí sa nasl.
         spôsobom: Potrebné množstvo hrachu postaví sa s kúskom čerstvého (alebo i údeného)
         bravčového mäsa — a nechá sa zakryté variť. Keď je mäkké, urobiť riedku zápražku s cibuľkou
         a petržľanom, keď je žltá ako žemľa, vleje sa hrach do nej, nechá povariť, potom pretrie sa
         cez sito. Kto ľúbi, nech pridá okrem soli i cukru, taktiež troška sladkej smotany. K tejto
         polievke pridá sa na kúsky pokrájaná a usmažená žemľa alebo trhané cesto, taktiež vyprážaný
         hrášok, z liateho cesta malé haluštičky a pod.
   </p>
   <p>
   </p>
   <p>
    <span class="bold">
     <strong>
      54. Fazuľová polievka
     </strong>
    </span>
   </p>
   <p>
    Na sladko pripraví sa fazuľová polievka, keď sa drobná biela fazuľa po náležitom uvarení
         zapraží čerstvým maslom a hodne zeleným petržľanom a keď sa zavaria do nej ľahké maslové
         haluštičky.
   </p>
   <p>
   </p>
   <p>
    <span class="bold">
     <strong>
      55. Fazuľová polievka na kyslo
     </strong>
    </span>
   </p>
   <p>
    Biela fazuľa (alebo aj iná) má sa umyť a do čistej, keď možno riečnej vody namočiť a
         zakrytá má stáť aspoň 12 hodín. V tej istej vode, čo bola namočená, sa postaví; keď jesto,
         pridá sa nejakého mäsa alebo kúsky klbásky, keď nie inšie, aspoň chudej slaninky. Takto
         pripravená nemusí sa ani pretierať, lebo následkom namočenia stala sa stroviteľnejšou. Pre
         slabšie žalúdky sa môže i pretrieť. Pridá sa i bobkový list. Keď je uvarená, pripraží sa,
         dá sa kyslej smotany alebo pritrepe sa mliečkom, osolí a pridá sa podľa chuti ocot.
   </p>
   <p>
    Podobne pripraviť sa môže i
    <span class="emphasis">
     <em>
      šošovicová polievka
     </em>
    </span>
    . Kto chce, môže ju
         pripraviť na sladko alebo i na kyslo.
   </p>
   <p>
   </p>
   <p>
    <span class="bold">
     <strong>
      56. Zapražená polievka
     </strong>
    </span>
   </p>
   <p>
    Zápražka sa urobí lebo z masla, masti, alebo i z údenej slaniny. Táto je veľmi chutná,
         keď sú škvarky nie rozmočené. Zápražka musí byť tmavá, nie veľmi hustá. Do zápražky sa
         dáva, podľa toho, aká má byť polievka, lebo cibuľky, lebo petržľanu, do rascovej dá sa
         rasca, ktorá sa má potĺcť, aby sa lepšie vyvarila. Rasca sa môže i okrem toho uvariť a
         precediť na hotovú zápražku. Do rascovej sa nič nezavára, najviac ak sa vajíčko zabije,
         alebo vyleje sa do misky na pokrájaný chlebík alebo rožky.
   </p>
   <p>
    Do iných zaprážaných polievok zavárať sa môže cesto tak, ako i do hovädzej polievky.
   </p>
   <p>
   </p>
   <p>
    <span class="bold">
     <strong>
      57. Polievka zeleninová
     </strong>
    </span>
    (zapražená)
   </p>
   <p>
    Rozličnú zeleninu očistiť, umyť, na pekné, rovné rezance pokrájať a do horúcej vody
         postaviť. Keď jesto, pridať i vylúpaný zelený hrášok, karfiol a chresť. Keď zelenina troška
         povrela, posolí sa a pridá sa dobrá ryža, na každú osobu rátajúc asi jedácu lyžicu (môže
         byť i menej, lebo ryža navre). Potom sa polievka zapraží maslovou zápražkou, do ktorej
         príde drobno krájaná cibuľka a zelený petržľan. Ku zelenine môžu sa pridať i dva-tri
         pokrájané zemiaky. Kto chce, môže si polievku okoreniť šafranom, muškátovým kvetom, korením
         alebo paprikou.
   </p>
   <p>
   </p>
   <p>
    <span class="bold">
     <strong>
      58. Karfiolová polievka jednoduchá
     </strong>
    </span>
   </p>
   <p>
    Karfiol pokrája sa na malé kúsky a uvarí sa v slanej vode. Pripraží sa svetlou maslovou
         zápražkou, dá sa do nej drobno krájaný petržľan a podáva sa so žemličkou na kostky
         pokrájanou a na masle a petruške usmaženou.
   </p>
   <p>
    Cele tak pripraviť sa môže polievka i z chresti (špárgle).
   </p>
   <p>
   </p>
   <p>
    <span class="bold">
     <strong>
      59. Zemiaková polievka
     </strong>
    </span>
   </p>
   <p>
    Očistené a umyté zemiaky pokrájajú sa na úhľadné kocky a postavia do vrelej vody. Hneď
         sa i posolia, a kto má rád, pridať môže máličko rasce a drobno krájanej cibuľky. Kým
         zemiaky vrú, urobí sa tmavá zápražka, do ktorej dá sa cibuľka a málo papriky alebo čierneho
         korenia. Niekto radšej majerán. Keď sa zápražka usmažila, zaleje sa a nechá so zemiakmi
         máličko povrieť, kým sú mäkké. Rozvariť sa nemajú.
   </p>
   <p>
   </p>
   <p>
    <span class="bold">
     <strong>
      60. Zemiakový guľáš
     </strong>
    </span>
   </p>
   <p>
    Zemiaky na kocky pokrájané uvaria sa v slanej vode, medzitým smaží sa na hodne masti
         veľká pokrájaná cibuľa alebo dve menšie dovtedy, kým je nie hodne tmavá. Pridá sa i
         papriky. Keď je cibuľa do tmava upražená, zaleje sa zemiakovou vodou, nechá povariť, potom
         precedí sa na zemiaky.
   </p>
   <p>
   </p>
   <p>
    <span class="bold">
     <strong>
      61. Zemiaková polievka
     </strong>
    </span>
    (iná)
   </p>
   <p>
    Zemiaky na úhľadné kocky pokrájané uvaria sa v slanej vode, zapražia sa maslom alebo
         masťou na veľmi tmavo, naostatok zamieša sa smotany do polievky a nastolí sa.
   </p>
   <p>
   </p>
   <p>
    <span class="bold">
     <strong>
      62. Hríbková polievka
     </strong>
    </span>
   </p>
   <p>
    V zime, keď jesto sušené hríby, môže sa z nich pripraviť chutná polievka. Vezmú sa dve
         hrste sušených hríbkov, umyjú sa a postavia do vrelej vody, v ktorej sa nechajú za krátko
         povrieť. Potom sa scedia, posekajú na drobno, dajú do horúcej posolenej vody, pridá sa
         rasce, ak jesto i zeleného petržľanu. Zapražia sa tmavou zápražkou a konečne zavarí sa do
         tejto polievky štipkané cesto alebo sekanička.
   </p>
   <p>
   </p>
   <p>
    <span class="bold">
     <strong>
      63. Polievka s lokšou
     </strong>
    </span>
   </p>
   <p>
    Keď sa cesto na rezance miesi, môže sa nechať jedna lokša alebo, ak je potrebné, i viac.
         Lokša nechá sa potom na site alebo na obrúsku uschnúť, uschnutá poláme sa na drobné kusy a
         odloží. To sa môže deň alebo dvoma pred upotrebením urobiť. Keď sa má polievka variť, vezme
         sa do nádoby masti (viac ako obyčajne), do nej drobno krájanej cibuľky a papriky. Keď
         cibuľka začína žlknúť, dá sa dnu tá podrobená lokša, popraží sa, kým je cesto nie žlté,
         akoby upečené, potom zaleje sa vodou toľko, čo treba polievky, posolí sa, nechá sa povrieť
         dotedy, kým je cesto nie mäkké.
   </p>
   <p>
   </p>
   <p>
    <span class="bold">
     <strong>
      64. Žobrácke tašky
     </strong>
    </span>
   </p>
   <p>
    Zamiesi sa cesto ako na rezance, i tak tenko sa rozhrnie. Medzitým upraží sa na rajnici
         grís na masti, keď je upražený, rozhrnie sa tento na lokši a cesto sa zakrúti. Zakrútené
         krája sa na kúsky asi na dva prsty dlhé a zavára sa v zapraženej polievke.
   </p>
   <p>
   </p>
   <p>
    <span class="bold">
     <strong>
      65. Plnené kaleráby
     </strong>
    </span>
   </p>
   <p>
    Vezme sa toľko mladých kalerábov (najlepšie sú modré, viedenské), koľko je osôb pri
         stole. Očistia sa, obiela, ale tak, že vršok s mladými lístkami a srdiečkom ostane. Tento
         vršok sa na spôsob pokrievočky skrojí a na bok položí. Kaleráby sa umyjú, každý sa ostrým,
         končitým nožom vydlube, aby hodná jamka povstala. To, čo sa z kalerábov vykrojilo, sa
         drobno poseká, na masle, s prídavkom drobno krájanej cibuľky a petržľanu uparí, i posolí.
         Tiež pridá sa štipka čierneho korenia a na 6 kalerábov počitujúc 2 celé vajíčka, ktoré sa
         do duseného a vychladnutého kalerábu pomiešajú. Konečne pridá sa i rožkových omrviniek,
         rozmieša sa a touto plnkou plnia sa kaleráby. Na každý naplnený kaleráb priloží sa vršok,
         priviaže čistou cvernou alebo pamokom, aby sa nerozišlo. Tieto kaleráby vložia sa do
         hlinenej alebo emailovanej nádoby, na ne scedí sa polievka, buď chudšia hovädzia alebo i
         zapražená, potom nechajú sa variť, kým sú kaleráby nie mäkké. Do tejto polievky zavárajú sa
         ešte i omrvinkové halušky. Pred nastolením roztrepe sa v hrnčeku jedno vajíčko s niekoľkými
         lyžicami sladkej smotany, to vleje sa do vriacej polievky, nechať prísť do varu (variť sa
         nesmie) a nastoliť. Plnené kaleráby môžu sa dať i do rakovej polievky.
   </p>
   <p>
   </p>
   <p>
    <span class="bold">
     <strong>
      66. Slepé kuriatka
     </strong>
    </span>
   </p>
   <p>
    Túto polievku uvádzame ako zvláštnosť zo zašlých časov. Kto chce, môže si túto zvláštnu
         pochúťku pripraviť. K tomu sa už musia pred niekoľkými dňami odkladať škrupiny z vajíčok,
         ale také, ktoré sú na oko celé, len malým otvorom vyfúknutý je obsah z neho. Keď je počet
         škrupín dostatočný, pri čom počíta sa dve na každú osobu, umyjú sa škrupiny náležite v
         teplej vode, poutierajú a naplnia sa nasl. plnkou: Teľacie pľúcka a srdce uvaria sa v
         slanej vode, potom sa s prídavkom kúska slaninky, cibuľky a pažítky posekajú; k tomu
         pridajú sa ešte 2-3 na tvrdo uvarené vajíčka, 1/4 litra obvarenej žltej kaše, namočená a
         vyžmýkaná žemlička, čierne korenie, majerán, papriky a soli a konečne vajíčka, koľko je
         treba. Všetko to sa spolu rozmieša, škrupiny sa pozorne naplnia, vložia do vriacej slanej
         vody a nechajú vrieť, kým sú asi kaša a mäso v plnke nie mäkké. Potom pripraví sa žltá
         maslová zápražka s cibuľkou, pridá sa polievky a konečne, ak jesto, 2-3 lyžičky sladkej
         smotany. Ku tejto polievke prikladá sa k tanierom stolujúcich, vedľa obvyklého náčinia i
         kávová lyžička, s ktorou sa plnka zo škrupín vyberá.
   </p>
   <p>
   </p>
   <p>
    <span class="bold">
     <strong>
      67. Chlebová polievka
     </strong>
    </span>
    (i pre nemocných)
   </p>
   <p>
    Chlieb nakrája sa na kúsky, užiari na žlto, dá sa do hrnka a zaleje čistou vodou. Pridá
         sa tiež troška rasce (kmínu), posolí sa a nechá asi za pol hodiny variť. Rozmieša sa jedno
         vajíčko (na jednu osobu) s kúskom masla, kyslej smotany a naleje sa do vriacej polievky a
         nechá zovrieť. Do polievky môže sa dať i drobno krájaná pažítka.
   </p>
   <p>
   </p>
   <p>
    <span class="bold">
     <strong>
      68. Iná chlebová polievka
     </strong>
    </span>
   </p>
   <p>
    S dobrého chleba nakrájajú sa tenké smidky, vložia na rozpražené maslo, v ktorom smažila
         sa drobno krájaná cibuľka. Krátko pred nastolením zaleje sa čistou polievkou alebo vodou, v
         ktorej varila sa zelenina, do polievkovej misy dajú sa tenké listy pečenej alebo udenej
         klbásky; osobitne scedí sa polievka, do nej zabijú sa vajíčka, tak, ako pri šunkovej,
         všetko spolu vleje sa do misy, podľa potreby posolí a okorení.
   </p>
   <p>
   </p>
   <p>
    <span class="bold">
     <strong>
      69. Demikát
     </strong>
    </span>
   </p>
   <p>
    Do misy polievkovej nakrája sa chlieb na tenké smidky, hneď k nemu pridá sa podľa
         potreby bryndze, soli a kto ako chce, buď veľmi na drobno krájanú cibuľku, pažítku alebo
         kôpor, to zaleje sa vriacou čistou vodou a zakryté nechá pár minút pariť. Vody má byť
         toľko, aby chlieb, ktorý napuchne, veľmi nezhustil tento zdravý pokrm. Kto demikát chce
         jemnejší, nech pridá 1-2 lyžičky sladkej smotany a kúsok masla. Demikát je národnie jedlo,
         ale malo by byť časté i na panských stoloch, lebo je zdravý, záživný, zvlášte pre slabších
         na večeru.
   </p>
   <p>
   </p>
   <p>
    <span class="bold">
     <strong>
      70. Bryndzová polievka s mrveničkou
     </strong>
    </span>
    (čír)
   </p>
   <p>
    Do vriacej vody zavarí sa sekané alebo rajbané cesto a posolí sa. Keď je uvarené, vezme
         sa od ohňa, dá sa k nemu bryndze a vleje do misy. Môže sa tiež pridať kúsok masla a sladkej
         smotany, pre príchuť kôpor alebo pažítku. Bryndzová polievka môže sa pripraviť i so
         zemiakmi, keď sa do uvarených zemiakov dá potrebná bryndza.
   </p>
   <p>
   </p>
   <p>
    <span class="bold">
     <strong>
      71. Mlieková polievka
     </strong>
    </span>
   </p>
   <p>
    Do vriaceho, málo osoleného mlieka zavarí sa cesto; najviac je to sekané, čír alebo
         rajbané, ale môžu byť i rezance. Cesto na čír je lepšie, keď je miesené len s vodou a nie s
         vajíčkom.
   </p>
   <p>
   </p>
   <p>
    <span class="bold">
     <strong>
      72. Smotanová polievka
     </strong>
    </span>
    (pre nemocných)
   </p>
   <p>
    Na tanier nakrájajú sa tenké smidočky dobrého, nie ťažkého chleba alebo žemličky, potom
         sa to málo osolí, pridajú sa dve lyžičky sladkej smotany a zaleje sa vriacou vodou, podľa
         toho, koľko polievky je potrebné.
   </p>
   <p>
   </p>
   <p>
    <span class="bold">
     <strong>
      73. Polievka pre nemocných s rajbaničkou
     </strong>
    </span>
   </p>
   <p>
    Do vriacej vody zavarí sa jemná rajbanička a posolí; keď je mäkká, rozmieša sa na
         tanieri kúsok čerstvého masla, naň vleje sa rajbanička a podá sa nemocnému. Táto polievka
         je zvlášť dobrá pre veľmi slabý žalúdok, lebo mnohý nemocný zápražku neznesie. Miesto cesta
         sa môže i rožok, žemlička, grís alebo i omrvinky z domáceho, ako i z Kneippovho alebo z
         Grahamovho chleba zavariť. Veľmi slabý žalúdok takúto polievku ľahšie stroví ako iné, k
         tomu je ona i záživná.
   </p>
   <p>
   </p>
   <p>
    <span class="bold">
     <strong>
      74. Vínová polievka
     </strong>
    </span>
   </p>
   <p>
    7 deci (asi holba) bieleho vína postaví sa na sporák, k nemu pridá sa asi za kávovú
         šálku vody, aby nebolo prituhé, kus cukru, kúsok škorice a kúsky citronovej kôrky. Zakryté
         má sa povariť. Krátko pred nastolením vyberie sa škorica a citronové kôrky von, ak je
         treba, sa dosladí; v druhom hrnku habarkou rozmiešajú sa dve lyžice smotany alebo mlieka,
         pol kávovej lyžičky múky, 4-5 žĺtkov, a keď je dobre rozmiešané, vyleje sa pri pilnom
         miešaní do vína, nechá sa na sporáku len dotedy, kým nehustne a kým múka a žĺtky surovú
         chuť neztratily.
    <span class="emphasis">
     <em>
      Vrieť nesmie.
     </em>
    </span>
    K tomu pridajú sa žemličky na kocky
         pokrájané, cukrom posypané a v rúre na papieri zapečené. Tiež sneh z bielkov sa môže ako
         halušky vo víne obvariť a do misy vybrať, prv, ako sa žĺtky do vína vylejú.
   </p>
   <p>
    Tá istá polievka sa môže pripraviť podľa nasl. miery: 1/2 litra vína, 1/4 litra vody,
         kus citron. kôrky, 3 lyžice sladkej smotany a 4 žĺtky.
   </p>
   <p>
   </p>
   <p>
    <span class="bold">
     <strong>
      75. Zhustená polievka
     </strong>
    </span>
   </p>
   <p>
    Táto varí sa vtedy, keď jesto k tomu i času i dostatočného mäsa. Zhustená polievka je
         ako tuhé studeno, ktoré sa dá krájať a z ktorého je dosť kúsok do vrelej vody, aby bola
         polievka hotová. Môže sa pripraviť i pred nejakým výletom alebo veľkou prácou. Tiež vtedy,
         keď jesto viac mäsa zo starého kusa, ktoré nedá sa na inšie upotrebiť. Rozumie sa, že miera
         nemusí byť tá istá, môže sa vziať pomerne i menej. — 2 staré sliepky, 4 1/2 kila hovädziny,
         asi toľko teľaciny (i nôžky alebo kolená), postaví sa po náležitom umytí so studenou vodou
         na oheň. Hneď sa dá zelenina a korenie, kúsok zázvoru (ďumbieru), muškátový kvet, papriky,
         čierneho korenia. Soli len málo, lebo polievka, ktorá má stáť, nesmie byť veľmi slaná, ináč
         prekysne. Potom nechá sa variť neprestajne, ale ticho a pod pokrievkou do tedy, kým voda na
         polovicu nevyvrela. Potom sa polievka precedí do čistej, dobre gliedenej alebo hlinenej
         rajnice, masť sa soberie a polievka sa zakrytá nechá ešte pariť. Konečne sa povylieva na
         plytké porcelánové misky, nechá sadnúť a keď je sadnutá, pokrája sa na kusy, pokladie do
         pohárov alebo do pergamentového papieru sa obalí a na suché miesto odloží.
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e2186">
       </a>
       II. Závarky, cestá a prídavky do polievky
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    <span class="bold">
     <strong>
      76. Miesené cestá
     </strong>
    </span>
   </p>
   <p>
    <span class="emphasis">
     <em>
      Rezančeky.
     </em>
    </span>
    S jedným, keď je potrebné, i s viac vajíčkami zamiesi sa
         cesto tuhé, ale vláčne, aby sa dalo dobre rozhrnúť. Z cesta urobia sa homolky, keď ich je
         viac, zakryjú sa čistou šatou, kým sa jedna vaľká. Cesto sa musí, ako len možno, tenko
         vyvaľkať, potom sa nechá máličko zaschnúť, lebo sa polievkové cestá nesmú priveľmi posýpať,
         aby polievka nebola kalná. Rozvaľkané cesto sa krížom prekrajuje na dlhé pásy, alebo sa len
         zakrúti, potom sa krája na tenučké
    <span class="emphasis">
     <em>
      rezančeky
     </em>
    </span>
    . Z takého istého cesta
         krájajú sa i drobné pravidelné štvorce i šikmé, takrečené
    <span class="emphasis">
     <em>
      šífliky
     </em>
    </span>
    ;
         tiež so zúbkovatým želiezkom, akým sa pirohy delia, krájajú sa
    <span class="emphasis">
     <em>
      fliačky
     </em>
    </span>
    . Pomocou malinkých furmičiek vypichajú sa rozličné
    <span class="emphasis">
     <em>
      kolieska
     </em>
    </span>
    . Konečne i
    <span class="emphasis">
     <em>
      gágorčeky
     </em>
    </span>
    , ktoré sa tak
         zhotovujú, že sa nakrájané fliačky koncom vretena na malom brde zakrúcajú. Potrebná je k
         tomu istá zručnosť a trpelivosť. Gágorčeky dávaly sa a miestami ešte dávajú do polievky pri
         hostinách sviatočných a svadobných.
   </p>
   <p>
    Tieto cestá sa môžu narobiť i do zásoby, zvlášte keď sú vajíčka lacné. Keď sú hotové,
         dajú sa na site alebo na papieri (nie z novín!) preschnúť, suché dajú sa do pohárov, na pr.
         ugorkových, poháre sa papierom zaviažu, papier sa ale musí prepichovať, aby povetrie malo
         prístup a cesto neplesnelo. Na suchom mieste držať.
   </p>
   <p>
    Z cesta hrubšie vyvaľkaného môžu sa krájať krátke, hrubé rezančeky, takzvané
    <span class="emphasis">
     <em>
      ovsíky
     </em>
    </span>
    . Hrubšie
    <span class="emphasis">
     <em>
      rezance
     </em>
    </span>
    zavárajú sa do vody,
         vyberú do misy a zalejú horúcou polievkou, zvlášte kuracou alebo zapraženou.
   </p>
   <p>
    Z tuho zamieseného cesta seká sa
    <span class="emphasis">
     <em>
      sekanička
     </em>
    </span>
    alebo
    <span class="emphasis">
     <em>
      čír
     </em>
    </span>
    , mrví sa
    <span class="emphasis">
     <em>
      mrvenička
     </em>
    </span>
    , štipkajú sa
    <span class="emphasis">
     <em>
      štipkance
     </em>
    </span>
    a rajbe sa (trie sa na trelci)
    <span class="emphasis">
     <em>
      rajbanička
     </em>
    </span>
    . V obchodoch dostať kúpiť už i mlynčeky na polievkové
         cestá, lenže cesto musí byť veľmi tuho zamiesené a so samými vajíčkami, lebo ináče sa zle
         pracuje. Potom už melú sa rozličnej hrúbky a veľkosti rezančeky, kolieska, hviezdičky,
         krúpky, makarony atď. i
    <span class="emphasis">
     <em>
      tarhoňa
     </em>
    </span>
    . Táto posledná, alebo i sekané cesto,
         môže sa pripražiť na masle alebo masti s prídavkom zeleného petržľanu a papriky, a zaliať
         horúcou polievkou — trochu nechať i povariť.
   </p>
   <p>
   </p>
   <p>
    <span class="bold">
     <strong>
      77. Maslové halušky
     </strong>
    </span>
   </p>
   <p>
    Kúsok masla rozotrie sa so žĺtkom (podľa potreby berie sa i viac), pridá sa múky, bielok
         alebo i máličko mlieka a soli. Cesto nesmie byť príliš tuhé. V nedostatku masla môže sa
         vziať i husacia masť. Zavárajú sa malé halušky lyžičkou do polievky.
   </p>
   <p>
   </p>
   <p>
    <span class="bold">
     <strong>
      78. Grísové
     </strong>
    </span>
    (krupicové)
    <span class="bold">
     <strong>
      halušky
     </strong>
    </span>
   </p>
   <p>
    Pripravia sa podobne ako predošlé, len že miesto múky vezme sa grís; pri tom treba
         pozorovať, aby cesto nebolo prituhé. Dobre je spraviť cesto redšie a nechať postáť. Pred
         zaváraním sa musí pilno miešať, aby bolo hladké a penisté a potom próbu urobiť: zavariť
         jednu halušku, ak sa rozvára, pridať malinko grísu, ak je tuhá, tak niečo mlieka. Zavarené
         musia zakryté asi 10 minút vrieť.
   </p>
   <p>
   </p>
   <p>
    <span class="emphasis">
     <em>
      Grísové halušky vodové
     </em>
    </span>
   </p>
   <p>
    Do vriacej vody zavarí sa grís, trochu sa osolí, dá sa dnu kúsok masla a mieša sa, kým
         nezhustne. Uvarený grís rozotre sa na tanier a nechá sa vychladnúť. Vychladnutý pokrája sa
         na štvorce a dá sa už do hotovej polievky.
   </p>
   <p>
   </p>
   <p>
    <span class="bold">
     <strong>
      79. Pečenkové halušky
     </strong>
    </span>
   </p>
   <p>
    Čierna pečenka (najlepšia je teľacia) poseká alebo pomelie sa tak, aby nebolo blaniek.
         Tie sa musia povyberať alebo pečenka cez sito pretrieť. K pečenke sa pridá: kúsok masla
         alebo masti, čierno korenie, soli, drobno krájaná cibuľka, možno i majerán — (niekto dáva i
         cesnak), v mlieku namočená, vytlačená a posekaná žemľa alebo len omrvinky, jedno vajíčko
         (podľa potreby i viac), potom sa zmieša spolu a tvoria sa alebo malé plnky (knédliky) alebo
         zavárajú sa halušky do vrelej polievky. Jemnejšie sú ešte, keď sa cibuľka do ních na masti
         upraží.
   </p>
   <p>
    Celkom obyčajné pripravujú sa len s múkou a pridajú sa rajbané surové zemiaky.
   </p>
   <p>
   </p>
   <p>
    <span class="bold">
     <strong>
      80. Omrvinkové halušky
     </strong>
    </span>
   </p>
   <p>
    Omrvinky s mastného rožka, alebo so žemle upražia sa na masti s prídavkom cibuľky, alebo
         petržľanu a pažítky; potom zalejú sa máličko mliekom, pridá sa vajíčko a nechá sa postáť,
         aby omrvinky rozmokly; pridá sa ešte trocha korenia a soli, potom sa tvoria plnky alebo
         halušky a zavárajú do vrelej polievky.
   </p>
   <p>
   </p>
   <p>
    <span class="bold">
     <strong>
      81. Zemiakové plnky
     </strong>
    </span>
    (knédle)
   </p>
   <p>
    Zemiaky v slanej vode uvariť, alebo aj upiecť, teplé cez sito pretrieť, keď vystydly, 20
         dkg odvážiť, 4 deka masla roztrieť, pridať 3 žĺtky, málo soli, korenia, pol žemle
         (cisárskej) obkrojiť, pokrájať na pekné štvorhranné kocky, to na masle (z tých 4 deka) na
         žlto užiariť a pridať ku zvyšnému maslu, naostatok zemiaky. Všetko dobre pomiešať, nechať
         stáť a potom strednej veľkosti plnky robiť, v polievke uvariť a do hovädzej bielej polievky
         pridať. Môže sa urobiť próba, jednu plnku uvariť, jestli je mäkká, pridá sa žemľových
         omrvín.
   </p>
   <p>
    Jednoduchšie: kúsok masla rozmieša sa dobre s jedným vajíčkom, potom sa pridajú pretreté
         uvarené zemiaky, omrvinky, trocha soli a korenia, a robia sa malé plnky.
   </p>
   <p>
   </p>
   <p>
    <span class="bold">
     <strong>
      82. Žemľové knédliky
     </strong>
    </span>
   </p>
   <p>
    Pre 6 osôb pokrájajú sa dve žemle na drobné kocky, upražia sa v masti s drobno krájaným
         petržľanom alebo pažítkou. Osobitne rozmieša sa kúsok (ako vlaský orech) masla s dvoma
         žĺtkami, pridajú sa i bielky, asi 2 deci múky, soli, konečne i usmažené žemľové kocky a
         prileje toľko mlieka, aby cesto nebolo tekuté. Keď cesto postojí a zhustne, robia sa mokrou
         rukou knédliky alebo lyžicou zavárajú sa halušky rovno do polievky; tieto halušky dodajú
         polievke dobrej chuti.
   </p>
   <p>
    Na iný spôsob pripravia sa žemľové knédliky, keď sa kocky zalejú mliekom, chvíľku
         nechajú postáť, potom zamiešajú sa s maslom a vajíčkami, pridá sa petržľanu, soli a múky.
   </p>
   <p>
   </p>
   <p>
    <span class="bold">
     <strong>
      83. Slaninové knédliky
     </strong>
    </span>
   </p>
   <p>
    Môžu sa pripraviť ako pod čís. 82, lenže na miesto masti pridá sa drobno pokrájaná
         rozpražená slanina (čerstvá).
   </p>
   <p>
    I nasledovne sa robia: Dve žemle sa pokrájajú, polejú na kocky pokrájanou a rozpraženou
         slaninou a varechou letnej (vlažnej) vody. Zamiešajú sa a nechajú postáť. Potom pridajú sa
         dve vajíčka, soli, trocha mlieka a múky, len aby sa cesto spolu držalo. Môže sa zavárať
         rovno do polievky alebo vyvariť v slanej vode a omastené pridať ku zapraženej alebo
         hrachovej polievke, k pečienkam, ku kapuste ako i samostatný pokrm, keď polejú sa
         rozpraženým maslom a posypú omrvinkami.
   </p>
   <p>
    Na iný spôsob pripravené sú, keď sa na rozkrájané žemle naleje cesto z mlieka, vajíček,
         múky a soli a slaninka sa pridá.
   </p>
   <p>
   </p>
   <p>
    <span class="bold">
     <strong>
      84. Varený knédlik
     </strong>
    </span>
   </p>
   <p>
    Dve žemličky pokrájajú sa na kocky, zalejú sa sladkým mliekom alebo smotanou; 10-12 deka
         rozpusteného masla vyleje sa na žemle, pridá sa i pažítky, petržľanu, soli, dľa chuti i
         čierneho korenia a muškátového kvetu alebo ďumbieru, konečne 4-6 vajíček, na čo sa všetko
         dobre pomieša a nechá postáť. Starší servítok sa cez prostriedok pomastí, na pomastené
         miesto vyleje sa cesto, servítok sa zaviaže, ale nie prituho, a cez preloženú lyžicu alebo
         habarku zavesí sa do hrnca, v ktorom vrie voda. Servítok s cestom má byť ponorený, ale nemá
         sa dotýkať dna alebo bokov hrnca. Za 1/4 hodiny je knédlik uvarený; potom vyklopí sa na
         tanier, pokrája sa ako pudink a nesie sa s čistou polievkou na stôl.
   </p>
   <p>
   </p>
   <p>
    <span class="bold">
     <strong>
      85. Slané piškótové cesto
     </strong>
    </span>
    („šöberle“, fanclík)
   </p>
   <p>
    12 deka masla rozmieša sa na penu, 4 žĺtky, dve celé vajíčka, pridá sa toľko múky, aby
         nebolo husté, ani pririedke, troška soli a sneh zo 4 bielkov. Cesto má vyzerať ako
         piškótové. Kde jesto malé furmičky, vymastia sa, naplnia cestom a dajú sa piecť do rúry;
         kde tých niet, vyleje sa cesto na pomastený plech, dá sa upiecť, upečené krája sa na kocky,
         ktoré sa dajú na tanier, pri naberaní polievky pridávajú sa do čistej polievky.
   </p>
   <p>
    Podobne sa môže pripraviť cesto s prídavkom jemne zomletej a cez sito pretretej čiernej
         pečenky s prídavkom potrebného korenia, poťažne cibuľky.
   </p>
   <p>
   </p>
   <p>
    <span class="bold">
     <strong>
      86. Varené cesto
     </strong>
    </span>
    (Consumé)
   </p>
   <p>
    7 deka múky, 3 žĺtka, 4 celé vajíčka rozmiešajú sa na veľmi hladké, tekuté cesto,
         naostatok pridá sa i soli a pol litra sladkej smotany. Forma vymastí sa maslom, cesto
         vyleje sa do nej, položí do pary (hrniec alebo kotlík s vriacou vodou) a nechá sa variť za
         3/4 hodiny. Uvarené vyklopí sa na dosku, nechá vystydnúť, potom krája sa na úhľadné kúsky
         alebo vypichujú sa rôzne kolieska a pod. Do polievkovej misky vložené zalejú sa vrelou
         polievkou.
   </p>
   <p>
   </p>
   <p>
    <span class="bold">
     <strong>
      87. Pľúckové pirôžky
     </strong>
    </span>
   </p>
   <p>
    Z cesta tenko rozvaľkaného robia sa pirôžky, ktorých plnka sa pripraví, keď sa teľacie
         pľúcky v slanej vode uvaria, odcedia, posekajú a na masle (alebo masti) s cibuľkou a
         zeleným petržľanom upražia, potom sa pridá korenia, soli a jedno vajíčko.
   </p>
   <p>
   </p>
   <p>
    <span class="bold">
     <strong>
      88. Pečené cesto s práškom
     </strong>
    </span>
   </p>
   <p>
    Jeden žĺtok, 2 jedáce lyžice múky, jednu lyžicu mlieka, štipku soli, sneh z jedného
         bielka a jednu čajovú lyžičku dr. Oetkerovej nápravy, ktorú dostať v každom väčšom obchode.
         Ostatné zachádzania ako pri čísle 85.
   </p>
   <p>
   </p>
   <p>
    <span class="bold">
     <strong>
      89. Pečené pirôžky
     </strong>
    </span>
    (tašky)
   </p>
   <p>
    Poseká sa zvyšná teľacia alebo iná pečienka, môže byť i kúsok sviežej teľaciny alebo i
         zvyšného vareného mäsa. Kúsok masti sa rozpraží, k nemu pridá sa drobno krájanej cibuľky,
         na to dá sa sekanina a nechá sa popražiť. Pridá sa soli a korenia. Upražené dá sa na
         stranu, pridajú sa omrvinky, vajíčka, zelený petržľan alebo pažítka. Cesto sa zamiesi nie
         príliš tuhé, tenko sa vyvaľká, plnka sa pokladie naň a cestom zakladá. Zúbkovaným želiezkom
         sa pekne pirôžky vykrajujú, kladú na pomastený plech, potierajú vajíčkom a dajú do rúry
         upiecť. Upečené dajú sa do polievkovej misky a zalejú čistou, horúcou polievkou alebo sa
         dajú na tanier, aby si každý bral z neho, koľko sa mu páči.
   </p>
   <p>
   </p>
   <p>
    <span class="bold">
     <strong>
      90. Liate cesto
     </strong>
    </span>
   </p>
   <p>
    Jedno vajíčko zabije sa do hrnčeka, k tomu prileje sa málo mlieka, pridá soli a toľko
         múky, aby cesto bolo tekuté, ale nie pririedke. Toto potom leje sa s vysoka do vriacej
         polievky tak, aby sa tvorily dlhé, rezancom podobné halušky.
   </p>
   <p>
   </p>
   <p>
    <span class="bold">
     <strong>
      91. Vypražený hrášok
     </strong>
    </span>
   </p>
   <p>
    Cesto číslo 90. prepúšťa sa cez obrátené trelce alebo varechu s veľkými dierkami do
         horúcej masti, kde sa tvoria drobné hrčky ako hrachy. Keď sú upražené, vyberajú sa na
         tanier a pridávajú ku horúcej polievke. Keď je cesta viac, vypráža sa na viacej razy, aby
         sa cesto v masti nezbilo do hrče.
   </p>
   <p>
   </p>
   <p>
    <span class="bold">
     <strong>
      92. Pražená žemľa alebo chlieb
     </strong>
    </span>
   </p>
   <p>
    Žemľa alebo chlieb pokrája sa na kocky; maslo sa rozpraží, do neho sa dá drobno
         krájaného petržľanu alebo pažítky, potom chlieb a pri miešaní nechá sa na chrupkavo
         upražiť. Pridáva sa ku hrachovým, zelerovým a iným polievkam.
   </p>
   <p>
   </p>
   <p>
    <span class="bold">
     <strong>
      93. Odstrihnuté cesto z okružníkov
     </strong>
    </span>
    (štrúdlí)
   </p>
   <p>
    Odstrihnuté cesto z okružníkov, ak sa hneď nespotrebuje, môže sa do bochničky zamiesiť a
         vo vrelej vode uvariť. Na druhý deň sa môže na trelci porajbať alebo zomleť. Kúsok masla sa
         roztrie s jedným vajíčkom, výšudané omrvinky dajú sa do toho, pridá sa i soli a podľa vôle
         i korenia. Do vrelej polievky zavárajú sa plnky alebo halušky.
   </p>
   <p>
   </p>
   <p>
    <span class="bold">
     <strong>
      94. Pohančená kaša
     </strong>
    </span>
   </p>
   <p>
    Pohančená kaša sa preberie, umyje, do nej zabije sa vajíčko, rozmieša sa, pridá málo
         soli a nechá sa za chvíľu stáť. Potom zavára sa do polievky ako iné halušky, len že musí
         dlhšie vrieť, aby kaša bola mäkká.
   </p>
   <p>
    Tiež môže sa pripraviť jemná zemiaková kaša. V slanej vode uvarené, odcedené zemiaky
         zmiesia sa s prídavkom máličko mlieka alebo sladkej smotany, kúskom masla a s jedným žĺtkom
         v hladkú jemnú kašu, ktorá sa na tanier narovná a pridáva ku polievke. Z tej kaše si každý
         berie podľa ľúbosti.
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e2438">
       </a>
       III. Omáčky
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    Omáčky podávajú sa tak k vareným, ako i k pečeným mäsám a k rybám. Omáčky majú byť
         pečlive pripravené, viac-menej pikantné, aby zvýšily chuť pripraveného mäsa. V príprave
         omáčok je veliká rozmanitosť, zvlášte Francúzi sú v tom majstri. Uvádzame len tie
         najjednoduchšie.
   </p>
   <p>
   </p>
   <p>
    <span class="bold">
     <strong>
      95. Tmavá cibuľová omáčka
     </strong>
    </span>
   </p>
   <p>
    Na rajničku vezme sa kúsok masla alebo masti, nechá sa rozpražiť, potom sa spraví s
         múkou zápražka (jíška) a praží sa hodne na brunátno. Pridá sa kúsok cukru, ktorý sa spolu
         so zápražkou pripáli. Konečne sa dá drobno krájaná cibuľa a nechá sa upražiť. Zaleje sa buď
         studenou vodou alebo polievkou, osolí sa, pridá sa máličko octu, kto chce, môže dať i jeden
         bobkový list. Niekto radšej bez octu. Jemnejšia je, keď sa miesto octu dá citronovej šťavy
         a citronovej kôrky.
   </p>
   <p>
   </p>
   <p>
    <span class="bold">
     <strong>
      96. Cesnaková omáčka
     </strong>
    </span>
   </p>
   <p>
    Pripraví sa podobne ako predošlá, len že sa neupraží tak na tmavo; pridá sa len málo
         cesnaku, aby nebola príliš silná. Ku koncu zamieša sa za lyžičku kyslej smotany. Tak
         pripraví sa i
   </p>
   <p>
   </p>
   <p>
    <span class="bold">
     <strong>
      97. Pažítková, kôprová a tarkanová omáčka
     </strong>
    </span>
   </p>
   <p>
    Ku každej môže sa priliať niekoľko kvapák octu, môže byť ale i bez neho.
   </p>
   <p>
   </p>
   <p>
    <span class="bold">
     <strong>
      98. Chladná pažítková omáčka
     </strong>
    </span>
   </p>
   <p>
    Hodne pažítky pokrája sa veľmi drobno; uvarí sa jedno alebo dve vajíčka na tvrdo,
         posekajú sa tiež na drobno, pridajú sa k pažítke do mištičky omáčkovej, podlejú dobrým, nie
         tuhým vínovým octom. Potom sa ešte osolia a málo osladia. Pažítka je veľmi záživná, zvlášte
         na jar a pre chudokrvných a deti.
   </p>
   <p>
   </p>
   <p>
    <span class="bold">
     <strong>
      99. Paradajková omáčka
     </strong>
    </span>
   </p>
   <p>
    Čerstvé, zralé paradajky (rajštiaky, rajské jabĺčka) očistia sa od zelenej stopky,
         prípadne od nahnilých miest, postavia sa do vrelej vody a nechajú uvariť. Uvarené pretrú sa
         cez sito, dajú do svetlej zápražky. Omáčka sa osolí a podľa chuti osladí. Tiež pridá sa do
         nej dobrej kyslej smotany.
   </p>
   <p>
    Na iný spôsob: Paradajky dajú sa dusiť s maslom, s cibuľkou, máličko múkou a keď sú už
         rozvarené, pretrú sa cez sitko, osolia a osladia sa. Keď sú husté, prileje sa polievky a
         smotany. — V zime sa rozpustí zápražka so zavarenými paradajkami, ktoré ale nesmú byť
         prekysnuté alebo splesneté. Ostatné ako vyššie udané. Keď sa paradajky varia, pridá sa k
         nim lebo cibuľa alebo zelený petržľan.
   </p>
   <p>
   </p>
   <p>
    <span class="bold">
     <strong>
      100. Šťavová omáčka
     </strong>
    </span>
   </p>
   <p>
    V lete upotrebí sa čerstvá, v zime zavarená šťava (šťovík, štiav). Prebraná a umytá
         šťava poseká alebo pokrája sa na drobno a dá sa na zápražku popariť. Keď sa lístky rozišly,
         zaleje sa vodou alebo polievkou, osolí sa a zahustí sa dobrou smotanou alebo žĺtkom.
   </p>
   <p>
   </p>
   <p>
    <span class="bold">
     <strong>
      101. Ugorková omáčka
     </strong>
    </span>
   </p>
   <p>
    Naložené ugorky sa drobno posekajú, dajú sa na zápražku, podusia a potom rozrieďa sa
         vodou alebo polievkou, aj so smotanou. Takto sa môže pripraviť i cvikľová omáčka.
   </p>
   <p>
   </p>
   <p>
    <span class="bold">
     <strong>
      102. Hríbková omáčka
     </strong>
    </span>
   </p>
   <p>
    Svieže hríbky sa posekajú, dajú na masť s prísadou cibuľky a petržľanu dusiť, potom
         posypú sa múkou, zalejú sa vodou, pokorenia, i osolia sa, k nim pridá sa octu a konečne
         smotany. — Sušené hriby sa umyjú, v slanej vode uvaria, posekajú a dajú na zápražku ako
         svieže; zalejú sa polievkou, pridá sa smotany a podľa potreby octu.
   </p>
   <p>
   </p>
   <p>
    <span class="bold">
     <strong>
      103. Pôlková omáčka
     </strong>
    </span>
   </p>
   <p>
    Nezralé pôlky (angrešt) sa očistia, umyjú a dajú sa na kúsok rozpusteného masla alebo
         dobrej masti dusiť, potom posypú sa múkou, zalejú vodou alebo polievkou, ku nim pridá sa
         cukru, veľmi málo soli (nemusí ani byť) a smotany. — Jednoduchšie: Pôlky dajú sa do
         hrnčeka, zalejú málo vodou, hneď pridá sa aj cukru, keď sa rozvaria, zatrepú sa smotanou s
         prídavkom máličko múky. Tiež môže sa dať všetko odrazu, a keď zovrie, je aj omáčka hotová.
         I zavárané sa tak pripravia. Komu sú zrná nepríjemné, nech si zavarené pôlky pretrie.
   </p>
   <p>
   </p>
   <p>
    <span class="bold">
     <strong>
      104. Ríbezľová omáčka
     </strong>
    </span>
   </p>
   <p>
    Táto omáčka pripraví sa podobne ako pôlková; rozdiel je len ten, že ríbezle musia byť
         úplne zralé a že sa musia skorej uvariť, cez sitko pretrieť a tak naliať na bľadú zápražku.
         Do omáčky sa dá hodne cukru a smotany. Je dobrá i bez zápražky, miesto toho pretretá šťava
         zatrepe sa smotanou a múkou. Zavarené ríbezle sa tiež musia pretrieť a pripraviť ako vyššie
         udané.
   </p>
   <p>
   </p>
   <p>
    <span class="bold">
     <strong>
      105. Jabĺčková omáčka
     </strong>
    </span>
   </p>
   <p>
    Jablká sa obieľa, pokrájajú na kúsky, dajú sa dusiť s vínom alebo len s kúskom cukru a
         vodou. Pritrepú sa smotanou. Môže sa k duseniu dať i kúsok masla, ale musí byť maslo čistou
         chuťou, lebo ináč utrpí omáčka na chuti.
   </p>
   <p>
   </p>
   <p>
    <span class="bold">
     <strong>
      106. Chren s octom
     </strong>
    </span>
   </p>
   <p>
    Očistený a umytý chren sa na trelci porajbe, nechá sa troška vypariť, aby ztratil divú
         chuť, potom sa dá do mištičky, zaleje polievkou, pridá sa octu a kúsok cukru. Tiež môžu sa
         pridať jabĺčka na trelci porajbané.
   </p>
   <p>
   </p>
   <p>
    <span class="bold">
     <strong>
      107. Chren s mliekom
     </strong>
    </span>
   </p>
   <p>
    Porajbaný chren sa dá na bľadú zápražku, zaleje sa mliekom, osolí sa a osladí máličko
         cukrom. Môže sa i na studený spôsob pripraviť, keď sa zaleje sladkou smotanou alebo dobrým
         mliekom. Alebo: zátrepka zo smotany a málo múky rozriedi sa horúcou vodou, nechá ešte
         zovrieť, posolí sa a k nej pridá sa chren. Kto chce, môže pre zvláštnu chuť pridať i desať
         bielených, zomletých mandlí.
   </p>
   <p>
   </p>
   <p>
    <span class="bold">
     <strong>
      108. Majonéza k rybám
     </strong>
    </span>
   </p>
   <p>
    Dva surové žĺtky, niečo soli trie sa, kým nezhustne; po kvapke pridáva sa veľmi dobrý
         tabulový olej, spolu asi štyri lyžice. Keď je omáčka hladká, pridá sa citrónová šťava alebo
         niečo dobrého vínneho octu. — Iná: Dva varené žĺtky pretrú sa cez sito, k tým pridajú sa
         dva surové, niečo veľmi jemného tabulového oleja, ktorý sa len po kvapke pridáva, mieša,
         kým je nie omáčka hladká. Keď jesto, pridá sa kúsok aspiku (studena), šťava z pol citrona,
         máličko bieleho korenia, cukru a soli. Čím dlhšie sa žĺtky s olejom miešajú, tým je
         majonéza lepšia a chutnejšia.
   </p>
   <p>
    Keď sa k tejto omáčke pridajú ešte 2 — 4 lyžičky jemnej horčice (muštár, senf), za
         lyžicu sardelového masla a za lyžičku kaperlov, je hotová omáčka provánska, ktorá sa hodí k
         rybám alebo ku studenej zverine.
   </p>
   <p>
    <span class="emphasis">
     <em>
      Majonézu bez oleja
     </em>
    </span>
    možno pripraviť nasledovným spôsobom: Do hrnčeka
         sa dá šesť žĺtkov, tri deci dobrej smotany, šťavu z jedneho citrona, máličko soli, tiež
         toľko cukru. Hrnček položí sa do väčšej nádoby, naplnenej vriacou vodou, ktorá má vrieť i
         ďalej. Omáčka v hrnčeku sa musí pilno miešať, kým nezhustne, potom sa hrnček vezme von, dá
         do studenej vody a omáčka mieša sa ďalej, kým nezastydne. Táto majonéza sa práve tak hodí
         ku všetkým studeným pokrmom, ako i majonéza s olejom pripravená.
   </p>
   <p>
   </p>
   <p>
    <span class="bold">
     <strong>
      109. Omáčka a la tartare (tatárska)
     </strong>
    </span>
   </p>
   <p>
    Štyri na tvrdo uvarené žĺtky pretrú sa cez sito, potom smiešajú sa s dvoma surovými, dve
         lyžičky jemnej horčice (senf), máličko tarkanu, drobno sekanej cibuľky, olivový olej a
         ocot, pričom treba pozorovať, aby sa olej len po kvapke pridával, lebo ináč by sa tak
         nespojil a bolo by ho poznať. Konečne sa všetko pretrie cez sito a dá sa do omáčkovej
         misočky.
   </p>
   <p>
   </p>
   <p>
    <span class="bold">
     <strong>
      110. Holandská omáčka k rybám
     </strong>
    </span>
   </p>
   <p>
    Kúsok čerstvého masla, máličko múky, niečo sekaného zeleného petržľanu dať na rajničku,
         k tomu hneď pridať i kyslej smotany a pri ustavičnom miešaní nechať zovrieť. Konečne pridať
         i citronovej šťavy a soli. S touto omáčkou oblievajú sa ryby alebo podáva sa v osobitnej
         nádobe k rybám.
   </p>
   <p>
   </p>
   <p>
    <span class="bold">
     <strong>
      111. Sardelová omáčka
     </strong>
    </span>
   </p>
   <p>
    Osem sardeliek sa očistí, potlčie a cez sito pretrie; potom sa so šťavou dvoch citronov
         mieša a pri pilnom miešaní pridáva sa po kvapke veľmi jemný stolový olej. Na miesto oleja
         môže sa vziať kúsok dobrej husacej masti. Ešte i dobrého aspiku pridať, čím sa stane omáčka
         i hustejšou i chutnejšou.
   </p>
   <p>
   </p>
   <p>
    <span class="bold">
     <strong>
      112. Teplá vajíčková omáčka k teľacine
     </strong>
    </span>
   </p>
   <p>
    Kúsok masla rozmieša sa s lyžičkou múky, pridá sa polievky, trošku vína, aspiku č. 113.
         a nechá sa variť. Pred nastolením pridá sa citronová šťava a niekoľko žĺtkov, ktoré treba
         pozorne primiešať, aby sa nesrazily. Môžu sa i kaperle pridať.
   </p>
   <p>
   </p>
   <p>
    <span class="bold">
     <strong>
      113. Aspik
     </strong>
    </span>
    (studeno)
   </p>
   <p>
    Dve čisté teľacie nôžky, kožtičky, blanky a odpadky teľaciny, ako i kožky z bravčoviny
         postavia sa so studenou vodou na oheň. Pridá sa zeleniny, ale nie veľa, asi 10 zrniek
         čierneho korenia a soli. Keď je uvarené, scedí sa a masť sa soberie; k polievke pridá sa
         vína alebo octu, citronovej šťavy a vizového mechúra (Hausenblase). S týmto sa ešte dá
         zovrieť, potom sa precedí cez servítok do misy. Keď by polievka nebola ešte dosť čistá,
         zachodí sa s ňou, ako pri čísle 4.
   </p>
   <p>
    Jednoduché studeno sa uvarí, keď sa nôžky bravčové (kožky tiež môžu byť), postavia do
         studenej vody so soľou a s prídavkom cesnaku. Nechajú sa na veľmi mäkko uvariť; potom sa
         mäso vyberie, pokrája na kúsky a pokladie na misky a taniere. Polievka sa ochutná, keď
         treba sa dosolí, precedí sa mäso, posype paprikou a nechá úplne stuhnúť.
   </p>
   <p>
   </p>
   <p>
    <span class="bold">
     <strong>
      114. Moridlo (pác) na pečienky
     </strong>
    </span>
   </p>
   <p>
    Zelenina: mrkev, zelený petržľan, paštrnák, cibuľa zaleje sa octom, smiešaným s vodou.
         Môže sa miesto octu dať víno. K tomu soľ, čierno korenie (pepř), bobkový list, kto chce i
         šťavu a kôrky z citrona. Táto polievka sa zvarí a upotrebí k zaliatiu sviečkovice alebo
         iného mäsa, ktoré sa má na kyslo prichystať. Pikantnejšie je, keď sa k moridlu pridá ešte
         niekoľko borievok (jalovec).
   </p>
   <p>
   </p>
   <p>
    <span class="bold">
     <strong>
      115. Moridlo na mäso bez korenia
     </strong>
    </span>
   </p>
   <p>
    Vezme sa na jeden liter vody 25 deka soli, 3 deka cukru a 8 gr. sanitry. Nechá sa
         zovrieť, vychladnúť a vychladnuté naleje sa na mäso, ktoré sa má obťažiť čistým kameňom. V
         tomto moridle zmäkne akékoľvek tvrdé mäso alebo jazyk, zvlášte šunky, ktoré takto pacované
         a potom údené dajú sa i za surova jesť. Iné mäso sa môže i variť a s chrenom nastoliť.
   </p>
   <p>
   </p>
   <p>
    <span class="bold">
     <strong>
      116. Moridlo na bravčovinu
     </strong>
    </span>
   </p>
   <p>
    Niečo málo koriandoru, potom biely ďumbier (zázvor), tiež borievok (jalovec) a bobkového
         listu, 1 kilo soli, všetko uvariť asi v 15 litroch vody. Po ochladení na mäso cez sito
         vyliať. Pridať i sanitry. Väčšie kusy, ako šunky, sa nechajú 3-4 týždne v moridle, menšie
         (na pr. rebrá a slanina) vezmú sa skorej. Prv, než by sa mäso dalo do moridla, má sa nechať
         niekoľko dní v rosoli.
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e2662">
       </a>
       IV. Prídavky k varenému mäsu a pečienkam
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    Keď sa mäso dá na stôl, obloží alebo garniruje sa. Taktiež obložia sa i mnohé pečienky a
         ryby. Poneváč nemáme bežných slov na niektoré cudzie kuchyňské názvy, ponechávame bežné, čo
         aj cudzie alebo ich len opíšeme.
   </p>
   <p>
   </p>
   <p>
    <span class="bold">
     <strong>
      117. Zemiaky pražené
     </strong>
    </span>
   </p>
   <p>
    Očistené, na kúsky pokrájané zemiaky uvaria sa v slanej vode. Odcedené dajú sa na masť
         (alebo maslo), v ktorej upražila sa na drobno pokrájaná cibuľka. Miesto masti môže sa vziať
         aj údená, na kocky pokrájaná slanina. Zemiaky môžu sa i v kožkách uvariť, obieliť a tak
         upražiť. Musia byť čerstvé; keď stoja, ztratia na chuti.
   </p>
   <p>
   </p>
   <p>
    <span class="bold">
     <strong>
      118. Zemiaková kaša
     </strong>
    </span>
    (püré)
   </p>
   <p>
    Uvarené zemiaky sa dobre rozmiešajú, alebo pretrú cez sito na kašu. Do kaše sa dá kúsok
         masla, prileje sa mlieka, po prípade dá sa ešte na vrch rozpražené maslo s cibuľkou alebo
         zeleným petržľanom. Ako samotný pokrm môže byť kaša s bryndzou rozmiešaná. I oštiepok sa
         môže použiť.
   </p>
   <p>
   </p>
   <p>
    <span class="bold">
     <strong>
      119. Zemiaky k rybám
     </strong>
    </span>
   </p>
   <p>
    Najkrajšie sú, keď sa dlabátkom na rovné zemiačky veľkosti orecha obkroja, uvaria sa v
         slanej vode, ešte nie celkom uvarené sa zcedia, zakryjú a nechajú v pare úplne dovariť.
         Potom sa rozpraženým maslom polejú. Do masla dá sa drobno krájaná vňať z petržľanu, ktorá
         ale nesmie zhoreť. Zemiaky sa potrasú, poukladajú k rybám alebo inej pečienke.
   </p>
   <p>
   </p>
   <p>
    <span class="bold">
     <strong>
      120. Pečené zemiaky
     </strong>
    </span>
   </p>
   <p>
    Očistené zemiaky pokrájajú sa na krížalky, posolia sa a nechajú troška stáť. Potom sa
         zľahka šatou osušia a poukladajú na plech; kto chce, môže dať i masti na ne. V horúcej rúre
         sa dajú piecť.
   </p>
   <p>
   </p>
   <p>
    <span class="bold">
     <strong>
      121. Smažené zemiaky
     </strong>
    </span>
   </p>
   <p>
    Očistené, surové zemiaky pokrájajú sa na lístky alebo na krížalky, posolia, osušia sa,
         potom sa dajú do vrelej masti upražiť. Musia byť chrupkavé, ale sa nesmú rozpadávať.
   </p>
   <p>
    Na iný spôsob: Veľké, pekné, okrúhle zemiaky sa očistia, umyjú, pokrájajú na 1 cm hrubé
         kolieska, vložia sa na chvíľu do mlieka; keď sa vyberú, posolia sa a vyprážajú v horúcej
         masti. Nesmú sa klásť jedno na druhé, lebo by sa neupražily. Keď sa obrátia, nechajú sa
         odkryté.
   </p>
   <p>
   </p>
   <p>
    <span class="bold">
     <strong>
      122. Vyprážané zemiaky
     </strong>
    </span>
   </p>
   <p>
    V kožke uvarené veľké zemiaky sa pokrájajú na hrubé lístky, nechajú sa obschnúť, posolia
         sa, obalia do múky, vajíčka a omrviniek a vyprážajú sa v horúcej masti.
   </p>
   <p>
   </p>
   <p>
    <span class="bold">
     <strong>
      123. Zemiakové pogáčky k omáčkovým pečienkam
     </strong>
    </span>
   </p>
   <p>
    Zo zemiakov v kožkách uvarených, pretretých a vychladnutých urobí sa cesto. K tomu vezme
         sa rovná váha: koľko vážia zemiaky, toľko odvážiť múky a tiež toľko masla. Pridajú sa 1-2
         žĺtky a soli. Cesto sa vymiesi, vyvaľká, vypichujú sa pogáčky, pokladú na plech, pomastia
         sa vajíčkom a v horúcej rúre sa pečú.
   </p>
   <p>
   </p>
   <p>
    <span class="bold">
     <strong>
      124. Zemiakové krokety
     </strong>
    </span>
   </p>
   <p>
    Tieto chutné smaženky pridávajú sa i k omáčkovým pečienkam, k zelenine, ako assiety, ale
         i ako múčnik (vtedy sa môžu posypať vaníliovým cukrom). Rozpustí sa 7 deka masla, do toho
         zamiešajú sa poznenáhla dve vajíčka, lyžica múky, soli, korenia podľa potreby a chuti,
         konečne šesť lyžíc varených, pretretých sypkých zemiakov. Cesto sa dobre vymiesi, upraví na
         podlhovaté kúsky, tieto zmáčajú sa do vajíčka, obalia do omrviniek a vyprážajú sa v horúcej
         masti. Môžu sa i štvorce vykrajovať. Z podobného, ale jednoduchejšieho cesta šulkajú sa
         malé mrkvičky, vyprážajú ako vyššie a pred nastolením ozdobia sa petržľanovou vňaťou, ktorá
         sa do hrubšieho konca napichá, tak že vyzerajú ako malé mrkvičky. Nimi obloží alebo okrášli
         sa mäso. Iný predpis: 1 kilo zemiakov, 2 žĺtky, lyžica masla, lyžica múky, soľ a korenie.
   </p>
   <p>
   </p>
   <p>
    <span class="bold">
     <strong>
      125. Ryžové krokety
     </strong>
    </span>
   </p>
   <p>
    Ryža uvarí sa podľa čísla 8, len že na husto. Po vychladnutí tvoria a vyprážajú sa
         krokety ako vyššie udané.
   </p>
   <p>
   </p>
   <p>
    <span class="bold">
     <strong>
      126. Parená ryža
     </strong>
    </span>
   </p>
   <p>
    Prebratá a umytá ryža postaví sa do vriacej vody, — 2 deci ryže na 4 deci vody, — nechá
         sa zovrieť, potom zakrytá na boku má sa dusiť, kým je nie mäkká. Nemá sa rozvariť, ale musí
         byť mäkká. Osolí sa, pridá sa masti s cibuľkou alebo porajbanej cibuľky. Môže sa ryža hneď
         dať na masť s cibuľkou, nechá sa trocha popražiť, zaleje sa vriacou vodou, posolí a nechá
         sa zakrytá na mäkko upariť.
   </p>
   <p>
    <span class="emphasis">
     <em>
      Pražený grís
     </em>
    </span>
    pripraví sa ako poslednia, len že sa grís upraží na
         tmavo.
   </p>
   <p>
   </p>
   <p>
    <span class="bold">
     <strong>
      127. Tarhoňa
     </strong>
    </span>
   </p>
   <p>
    Tarhoňu dostať v obchodoch, ale môže sa i doma zhotoviť. Cesto sa veľmi tuho zamiesi,
         poseká alebo na mlynku pomele, potom usuší. Aj sekané cesto sa môže na tento spôsob
         pripraviť. Na rajnicu sa dá masť, v nej upraží sa cibuľka, pridá sa i ružovej papriky, na
         masť sa dá potrebná miera tarhone, nechá sa pripražiť, zaleje sa vriacou vodou, posolí a
         nechá dovariť.
   </p>
   <p>
   </p>
   <p>
    <span class="bold">
     <strong>
      128. Makarony
     </strong>
    </span>
   </p>
   <p>
    Makarony polámu sa na kúsky asi na prst dlhé, vysypú sa do vriacej a slanej vody a dajú
         sa variť. Keď sú mäkké, vyberú sa dierkavou varechou z vody, polejú sa rozpraženým maslom
         alebo masťou, posypú omrvinkami. Ako samostatné jedlo môžu sa posypať i pomletým
         parmezánskym syrom alebo oštiepkom.
   </p>
   <p>
    <span class="emphasis">
     <em>
      Rezance.
     </em>
    </span>
    Hrubo pokrájané rezance môžu sa tiež tak pripraviť a dať
         ako oblôžka ku mäsu alebo pečienke.
   </p>
   <p>
   </p>
   <p>
    <span class="bold">
     <strong>
      129. Šúlance zo zemiakového cesta
     </strong>
    </span>
   </p>
   <p>
    Varené zemiaky zamiesa sa s múkou a vajíčkom (i bez neho) na tuhšie cesto, krájajú sa
         malé kúsky ako opekance, robia sa šúlance alebo pĺžiky, šúferle, vyvárajú sa v slanej vode,
         polejú rozpraženým maslom, v ktorom upražila sa cibuľka a posypú tiež na masle upraženými
         omrvinkami.
   </p>
   <p>
   </p>
   <p>
    <span class="bold">
     <strong>
      130. Haluštičky
     </strong>
    </span>
    (trepance)
   </p>
   <p>
    S vajíčkom, kde treba, vezme sa i viac, a múkou vytrepe sa cesto, z ktorého sa hádžu do
         vriacej, slanej vody drobné halušky. Cesto sa tiež musí posoliť. Uvarené oblejú sa maslom
         alebo masťou. Dávajú sa zvlášte k paprikášu.
   </p>
   <p>
   </p>
   <p>
    <span class="bold">
     <strong>
      131. Knédle žemľové a slaninové
     </strong>
    </span>
   </p>
   <p>
    Tieto pripravujú sa ako pod číslom 82. a 83., lenže musia byť väčšie a omastené. Dávajú
         sa k omáčkovým pečienkam, ako je hovädzina a divina. Taktiež i ku kapuste.
   </p>
   <p>
   </p>
   <p>
    <span class="bold">
     <strong>
      132. Mrkev a kaleráb
     </strong>
    </span>
   </p>
   <p>
    Očistená, umytá mrkev sa pokrája lebo na kolieska alebo na kocky a rezance. Keď sú
         karotky mladé, nechajú sa v celosti, čo chutne vyzerá. Udusí sa na masle s prídavkom soli a
         petržľanom. Tak isto pripraví sa i kaleráb a zelený hrášok. O príprave karfiolu prinesie
         poučenie V. oddiel.
   </p>
   <p>
   </p>
   <p>
    <span class="bold">
     <strong>
      133. Zelený hrach
     </strong>
    </span>
    (rizi-bizi)
   </p>
   <p>
    Zrnká zeleného, nezralého hrachu uvaria sa v slanej vode, ryža pripraží sa podľa udaného
         spôsobu, zaleje sa hrachovou vodou; keď je oboje mäkké, smieša sa spolu a pridá sa k mäsu.
         Hrach sa môže i samotný dať k mäsu.
   </p>
   <p>
   </p>
   <p>
    <span class="bold">
     <strong>
      134. Praženica
     </strong>
    </span>
   </p>
   <p>
    Keď je málo mäsa alebo iného jedla nie dosť, pripraví sa i praženica. Vezme sa toľko
         vajíčok, koľko je potrebné, zabijú sa do hrnčeka, dá sa soli a máličko mlieka. Vajíčka sa
         rozmiešajú a vylejú na rozpraženú masť, maslo alebo na kocky pokrájanú vypraženú, čerstvo
         údenú slaninku. Dá sa i pažítky, keď jesto; a mieša sa, aby sa jednako upražila. Upražená
         dá sa na tanier a posype sa čiernym korením.
   </p>
   <p>
    <span class="emphasis">
     <em>
      Praženica s chlebom.
     </em>
    </span>
    Na rozpraženú slaninu nakrájajú sa malé smidky
         chleba, nechajú sa rozpražiť a keď sú chrupkavé, zalejú sa roztrepanými vajíčkami. V
         pospolitej mluve menuje sa to „cigánsky pankúch“. Je na výpomoc napochytre výdatný prídavok
         k pečienke alebo mäsu, keď by toho bolo málo a stolujúcich by bolo viac, ako sa myslelo.
         Keď sa praženica nemieša, ale hneď po vyliatí na masť zakryje, tak vyskočí a zhustne.
         Takýto „pankúch“ sa pridá i k zeleným prívarom, ako je šalát, podlupky, loboda atď.
   </p>
   <p>
    <span class="emphasis">
     <em>
      Praženica s vareným mäsom.
     </em>
    </span>
    Dakedy zvýši kúsok vareného mäsa. Môže
         sa spotrebovať i tak, keď sa pokrája na kocky, dá na rozpraženú masť, v ktorej sa na žlto
         upražila drobno krájaná cibuľka, nechá sa trochu posmažiť a potom sa, ako vyššie, zaleje
         roztrepanými vajíčkami. Tak isto pripraví sa i praženica s údenou klbáskou, keď sa klbáska
         pokrája na tenké lístky a dá na masti s cibuľkou upražiť.
   </p>
   <p>
    <span class="emphasis">
     <em>
      Zvýšené varené mäso
     </em>
    </span>
    sa i tak môže spotrebovať, keď sa mäso poseká,
         na masti s cibuľkou udusí a potom sa smieša s rezancami pod čís. 128. opísanými.
   </p>
   <p>
   </p>
   <p>
    <span class="bold">
     <strong>
      135. Čerstvé hriby
     </strong>
    </span>
   </p>
   <p>
    Dobré, jedlé hriby, ako sú tvrdoše, kozáky a iné, sa očistia. Niekto ich pred smažením
         obvarí, čo je istejšie, ale sa môžu i za surova dať na masť. Hríbky sa drobno pokrájajú,
         dajú na masť, v ktorej sa upražila na drobno pokrájaná cibuľka a zelený petržľan. Hneď sa i
         posolia a nechajú pri častom miešaní pariť, kým sú nie usmažené. Keď sa voda z nich
         vyparila a nechutia viac surovo, zabije sa do nich niekoľko vajíčok. To sa má urobiť len
         pred samým nastolením. Okorenia sa čiernym korením a môžu sa i po vrchu korením posypať.
   </p>
   <p>
    Sušené hriby musia sa najprv dobre premyť, potom uvariť, posekať a tak pražiť. Keď sú
         upražené, môžu sa i s dusenou ryžou pomiešať a tak dať k mäsu.
   </p>
   <p>
   </p>
   <p>
    <span class="bold">
     <strong>
      136. Husacia krv
     </strong>
    </span>
   </p>
   <p>
    Husaciu alebo kačaciu krv treba do čistej nádoby chytiť. V zime možno ju upotrebiť aj na
         druhý deň, v lete sa ale skoro kazí, preto je radno, pripraviť ju za čerstva. — Jedna žemľa
         namočí sa do vody; keď je rozmočená, vyžmíka sa, položí na korytko, poseká sa s cibuľkou.
         Ku nej pridá sa tá krv, soľ, tlčeného korenia a majeránu. Všetko sa dobre rozmieša. Na
         rajničke sa rozpraží masť, do masti sa dá pražiť cibuľka, keď je cibuľa žltá, vyleje sa krv
         na masť a upraží. Táto pochúťka hodí sa i na predobed alebo k vidličkovým raňajkám, tiež k
         obloženiu mäsa, keď sa dá pomedzi krv i ryža alebo zemiaky. Pri zakáľaní sa môže i bravčová
         krv takto pripraviť.
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e2880">
       </a>
       V. Predkrmy (assiettes)
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    Pod týmto u nás ešte neobyčajným názvom uvedené sú také pokrmy, ktoré sa pri veľkých
         obedoch dávajú na stôl hneď za polievkou. Medzi nimi ale sú mnohé príhodné i k takrečeným
         vidličkovým (a la fourchette) raňajkám, ktoré boly preto tak pomenované, že sa len
         vidličkou delily. Taktiež sa môžu uvedené pokrmy predložiť i vtedy, keď treba pre hosťov
         alebo domácich, ktorí majú pred obedom odcestovať, pripraviť chutnú alebo nahrádzajúcu
         pochúťku. Rozumie sa, že tiež ako samostatné jedlá môžu byť pripravené buď pre jednoduchý
         obed alebo večeru.
   </p>
   <p>
    Assietty majú byť pečlive pripravené, aby neboly len chutné, ale aby aj oku lahodily a
         vzbudily chuť k ďalšiemu jedlu. Prvé miesto medzi assiettami patrí rybám; ryby s aspikom, s
         majonézou, vyprážané i marinované, teplé alebo studené, primerane obložené, sú vždy vítané.
         Potom sú studené mäsá, šunka, nárezy, klbásy, ako i teplá údenina s chrenom atď. Ďalej
         salmi (ragout) z divých vtákov, konečne rozličné koláče bez cukru, maslové kusy a paštéky.
   </p>
   <p>
    Takýchto zákusiek nebýva mnoho, keď majú byť ako assietty podávané, lebo neslúžia k
         nasýteniu. Tým pečlivejšia ale má byť ich úprava.
   </p>
   <p>
   </p>
   <p>
    <span class="bold">
     <strong>
      137. Teľacina na spôsob ryby
     </strong>
    </span>
   </p>
   <p>
    Asi 2 kilá teľaciny zo stehna, — ktoré bolo pozdĺž rozťaté, — tak sa upraví, aby malo
         podlhovastú podobu a aby mäsové nitky pozdĺž išly. Potom sa odžilkuje, nasolí a dobre
         naklope, ale nie tak veľmi, že by sa rozpadlo. Teraz sa upraví na podobu hrubej klbásy,
         zakrúti sa do staršieho servítka, tento sa na oboch koncoch tuho zaviaže a tým istým
         špagátom obkrúti sa mäso dookola, ako sieť. Teraz sa položí do príhodnej nádoby, pridajú
         sa: rozkúskované kosti, žilky, potrebné množstvo soli, potom cibuľa, mrkev, petržľan,
         zeler, bobkový list a toľko vody a octu, že je mäso zakryté. Takto postaví sa na sporák a
         nechá sa za 2-3 hod. variť. Potom sa servítok s mäsom vyberie, položí sa tak ako je do
         hlinenej nádoby, polievka, v ktorej sa varilo, scedí sa na mäso a nechá sa stáť do
         nasledujúceho dňa. Niekoľko hodín pred upotrebením sa mäso pozorne vykrúti, na kúsky asi na
         prst hrubé pokrája, na podlhovastú misku poukladá, potom sa ponatiera sardelovou omáčkou,
         do ktorej sa pridá z tej polievky, v ktorej sa mäso varilo. Tým stane sa toto krehkým,
         ľahko sa rozpadne a tak stane sa podobným rybe. Treba ho len pekne narovnať, nožom zahladiť
         a do okola aspikom okrášliť. Lepšie ešte, ako sardelová omáčka, hodí sa majonéza číslo 108.
         Čo zvýši, môže sa na chladné miesto odložiť, tak sa dlho chutné zachová. Ak sa má niesť
         teplé na stôl, môže sa hneď pokrájať, na misu ukladať a s teplou omáčkou podať. — Omáčka sa
         pripraví, keď sa kúsok masla s máličko múkou zapraží, zaleje polievkou, zahustí niekoľkými
         žĺtkami, osolí, okorení, prípadne i citronovou šťavou okyslí. Zvyšná polievka môže sa ako
         studeno upotrebiť.
   </p>
   <p>
   </p>
   <p>
    <span class="bold">
     <strong>
      138. Teľacia ruláda
     </strong>
    </span>
   </p>
   <p>
    Kus teľaciny z prednej štvrti, z ktorej sa lopatka vybrala, — zbaví sa rebierok,
         chrupiek a vloží do vody, aby mäso ostalo biele. Pripraví sa plnka: kúsok slaniny, kus
         bravčoviny alebo i teľaciny poseká sa na drobno, jedna namočená žemlička sa vyžmíka, tiež
         poseká spolu s mäsom. Na masle sa udusí cibuľka a zelený petržľan, pridá sa ku sekanine, na
         ostatok niekoľko vajíček, soli, korenia a muškátového kvetu. To sa všetko spolu náležite
         rozmieša. Mäso sa vyberie z vody, osuší, sekaninou natrie, zakrúti tak, že hrubší kraj
         príde dnu, konce sa zašijú a celé obkrúti sa špagátom pravidelne, aby medzery medzi
         špagátmi boly asi na dva prsty široké, potom vloží sa ruláda do rajnice a pokračuje sa ako
         pri čísle 137. Pritom treba pozorovať, aby ani neprihorelo, ani sa nerozišlo. Môže sa
         pridať i jedna teľacia nôžka. Všetko sa musí uvariť na mäkko. Keď je hotové, vyberie sa
         pozorne mäso a po odstránení špagátu položí sa na dlhú misu, aby rovno ležalo; polievka
         precedí sa naň. Musí sa okúsiť, či je dosť chutná, či netreba octu alebo soli. Môže sa
         predložiť i teplé i studené. Na studeno sa musí narovnať, posypať sekaným petržľanom alebo
         pažítkou. K nemu sa môže nastoliť i ocot, olej alebo horčica (senf) a omáčka.
   </p>
   <p>
   </p>
   <p>
    <span class="bold">
     <strong>
      139. Teľacia lopatka na spôsob galantiny
     </strong>
    </span>
   </p>
   <p>
    Galantina je jemná, studená pochúťka z drôbeže alebo z teľaciny, obranej z kostí a
         naplnenej. Dusí sa s prídavkom zeleniny, polievky, a studená zdobí sa aspikom (č. 123).
         Teľacia lopatka pripraví sa nasledovne: Kosť sa vyberie a otvor sa naplní plnkou, ktorá sa
         pripraví, keď sa jedna čiastka slaniny, jedna čiastka surovej šunky na drobno poseká,
         osolí, okorení rozličným korením podľa vôle a chuti. Potom sa prichystaná lopatka naplní
         tak, že sa polovica plnky potrie po mäse, na to sa dajú lístky slaniny a zase plnka. Toto
         všetko sa skrúti, zašije alebo tuho zaviaže, prípadne do servítka zakrúti. Na rajnicu
         nakrájať slaniny, cibule, rozličnej zeleniny, korenia, soli, na to dať lopatku, položiť na
         sporák a pri častom podlievaní a pozornom obracaní dusiť za 2-3 hodiny. Nechať vystydnúť,
         potom na tenké kúsky nakrájať. Z polievky sa môže mastnota odstrániť, čistá polievka sa
         nechá stuhnúť na studeno a tým sa môže galantina okrášliť.
   </p>
   <p>
    Podobne sa môže pripraviť galantina aj z kuraťa, zo sliepky alebo z kapúna. Vtedy sa
         kožka musí pozorne stiahnuť a rozprestrie sa. Mäso sa z kostí oberie, zomele, ak je málo,
         pridá sa i teľacieho mäsa. Potom i slaniny a jednu v mlieku namočenú a vyžmíkanú žemľu. Kto
         chce mať plnku veľmi jemnú, nech ju pretrie cez sito. K predošlej hmote pridajú sa ešte tri
         celé vajíčka, potrebná soľ, korenia a cibuľka na masti upražená. Plnka sa rozotrie na
         kožku, na ňu porozkladá sa na tenké lístky pokrájaná šunka a na kolieska pokrájané vajíčka
         a zase plnka. Na to sa kožka zašije a do servítka zaviaže, dá do nádoby s kosťami spolu.
         Zaleje sa vodou, pridá sa zeleniny, soli a málo octu, tak nechá sa zakryté dusiť, kým je
         nie dobre prevarené. Keď sa má dať na stôl teplé, dá sa k tomu chren, keď studené, tak sa
         pekne pokrája, ozdobí aspikom ako ryba alebo šunka.
   </p>
   <p>
   </p>
   <p>
    <span class="bold">
     <strong>
      140. Paštika z diviny
     </strong>
    </span>
   </p>
   <p>
    Vezmú sa asi 2 kilá mäsa zo srny alebo inej diviny. To sa očistí od všetkých tukových
         čiastok a blaniek, dobre poseká alebo zomele. Ku posekanému mäsu pridá sa 28 deka na drobné
         kocky pokrájanej slaniny, niečo cesnaku, cibule, čierneho korenia, papriky a dve celé
         vajíčka. Všetko sa dobre premieša a dá na tablu. Tu sa v múke upraví na hrubú klbásu, ktorá
         sa položí do masti na plech. Pečienka sa môže rozmiešaným vajíčkom pomastiť a omrvinkami
         posypať. Pri pečení oblieva sa masťou, aby bola šťavnatá. Môže sa nastoliť na sucho s
         ugorkami alebo iným šalátom, ale možno ju podať i s omáčkou. Studená je tiež dobrá. Keď
         nieto diviny, môže sa pripraviť i z iného mäsa, ale vtedy dobre je vziať dvojaké alebo
         trojaké.
   </p>
   <p>
   </p>
   <p>
    <span class="bold">
     <strong>
      141. Paštika zo zajačiny v maslovom ceste
     </strong>
    </span>
   </p>
   <p>
    Cesto sa pripraví: 28 deka múky rozdelí sa na dve čiastky. Do jednej sa dá jeden žĺtok,
         za lyžicu smotany, z pol citrona šťavu a zamiesi sa z toho cesto máličko tvrdšie ako na
         okružník. Musí sa tiež dobre vypracovať. Potom položí sa na stranu a vezme sa druhá
         polovica múky. Do tejto sa dá 28 deka masla, válkom sa dobre s múkou rozdrobí a urobí sa z
         neho bochnička. Potom sa vezme to prvé zamiesené cesto, na tenko sa vyvalká, do prostriedku
         sa dá maslo, so štyroch strán sa pozakladá, na tenko vyvalká a zase složí. Tak pokračuje sa
         trikráť; na ostatok sa tenko vyvalká a týmto cestom sa forma k paštike vyloží.
   </p>
   <p>
    Sekané mäso zo zajačka pripraví sa podobne ako je udané pod č. 140. Do maslového cesta
         narovná, cestom zakryje, cesto sa vajíčkom potrie a dá sa do rúry upiecť. Keď sa má dať na
         stôl s omáčkou, tak sa pripraví omáčka tmavá, podľa čís. 95., do ktorej sa ešte pridá
         korenia, bobkového listu, niekoľko zrniek borievok (jalovca), octu alebo citronovej šťavy
         podľa ľúbosti. Omáčka sa precedí do mištičky a podáva k paštike.
   </p>
   <p>
   </p>
   <p>
    <span class="bold">
     <strong>
      142. Falošný zajac
     </strong>
    </span>
   </p>
   <p>
    Pripraví sa sekanina z polovice bravčového, z polovice teľacieho mäsa. Pridá sa v mlieku
         namočenej a posekanej žemle, vajíčka, cibule, soli a korenia. Dobre sa rozmieša, dá na
         tablu, v múke alebo omrvinkách sa obalí na podlhovatý kus, ktorý sa ako zajačí chrbát
         popreťahuje slaninkou. Dá sa na pekáč a pečie sa pri častom polievaní. Ak má byť na kyslo,
         môže sa pridať i potrebná zelenina. Ináče sa upečený obloží zemiakami podľa č. 131. alebo
         132. pripravenými.
   </p>
   <p>
   </p>
   <p>
    <span class="bold">
     <strong>
      143. Faširované úrezky
     </strong>
    </span>
    (šnicle)
   </p>
   <p>
    Sekanina z trištvrte kila bravčoviny, pol kila hovädziny smiesi sa s celou vo vode
         namočenou a vyžmíkanou žemľou, drobno krájanou cibuľou, ktorá sa v masti upražila, soľou,
         korením, jedným vajíčkom a spracuje sa na malé šnicle, ktoré sa omrvinkami alebo múkou
         posypú a na masti asi 20 minút pražia.
   </p>
   <p>
   </p>
   <p>
    <span class="bold">
     <strong>
      144. Plnená barania lopatka
     </strong>
    </span>
   </p>
   <p>
    Z lopatky vyberú sa všetky kosti a postavia sa s potrebnou vodou a soľou k vareniu.
         Touto polievkou zaleje sa potom pečienka. Vonkajšia čiastka mäsa popreťahuje sa slaninkou,
         vnútorná ale potrie sa plnkou, pozostávajúcou zo sekaného bravčového mäsa alebo pozostalých
         kúskov dajakej pečienky, po prípade teľaciny alebo inej sekaniny, ku ktorej pridá sa celé
         vajíčko, omrvinky, korenie, soľ a posekaná cibuľka. Keď nieto mäsa k plnke, môže sa len
         slaninka drobno posekať alebo kúsok údenej šunky s cibuľkou a tým pripravené mäso natrieť,
         zakrútiť, obviazať čistým pamokom, posoliť a nechať variť v tej polievke, v ktorej sa
         varily kosti. Keď je mäkká a málo by bolo mastné, pridá sa masti a nechá pripiecť. K
         pečeniu môže sa pridať cibuľka, korenie a zelenina podľa chuti. Pred nastolením sa pamok
         odstráni, pečienka pokrája na misu a precedenou omáčkou poleje.
   </p>
   <p>
   </p>
   <p>
    <span class="bold">
     <strong>
      145. Žemľa „mikádo“
     </strong>
    </span>
   </p>
   <p>
    7 deka čerstvého masla rozmiešať, málo posoliť, kúsok peklovaného jazyka, šunky, salámu,
         ementálskeho syra, 2 sardelky, 8 zŕn kaperlov, 1 celé na tvrdo uvarené vajce, málo korenia;
         to všetko ako sa dá na rovné maličké štvorhranné kúsky pokrájať. Vezmú sa i pistácie (keď
         jesto), to všetko dovedna pomiešať a vsypať do masla a zľahka pomiešať. Hmoty má byť len
         toľko, čo sa do žemle sprace. Z jednej vodovej žemle odkrojiť kúsok z konca, tade
         prostriedok vybrať do čista, zo striedky pokrájať tiež ku predošlému a s tým všetkým žemľu
         naplniť, do papiera zakrútiť a dať na ľad. Zamrznuté sa tenko pokrája a dá na misu. To je
         na assiettu so studenou pečienkou.
   </p>
   <p>
   </p>
   <p>
    <span class="bold">
     <strong>
      146. Vyprážaná teľacia pečenka
     </strong>
    </span>
   </p>
   <p>
    Pečenka (májka) pokrája sa na kúsky ako prst hrubé, posolí sa, nechá sa za štvrť hodiny
         postáť, potom sa múkou obsype, do rozmiešaného vajíčka zmáča, omrvinkami zapaníruje a v
         masti vypráža. Tak isto pripraviť sa môže i husacia alebo prípadne i bravčová pečenka.
   </p>
   <p>
   </p>
   <p>
    <span class="bold">
     <strong>
      147. Husacia pečenka
     </strong>
    </span>
    (játra)
    <span class="bold">
     <strong>
      s
            karfiolom
     </strong>
    </span>
   </p>
   <p>
    Karfiol sa uvarí v slanej vode; aby zostal celkom biely, môže sa priliať ku vode niečo
         mlieka. Medzitým sa vypraží husacia pečenka podľa č. 146., vyberie sa a poukladá na misu.
         Zbytočná masť sa zleje, do ostatnej pridá sa múky, smotany a vody, nechať zovrieť, aby bola
         chutná omáčka. Karfiol sa do venca poukladá okolo pečenky a na pečenku sa precedí omáčka.
   </p>
   <p>
   </p>
   <p>
    <span class="bold">
     <strong>
      148. Ryža s husacím drobným
     </strong>
    </span>
    (Risotto)
   </p>
   <p>
    Na masti upraží sa (ale nie na tmavo) potrebná miera, asi 2-3 deci ryže, ku nej sa
         položí celá cibuľa, ktorú treba na kríž nakrojiť; cibuľa sa pozdejšie vyberie. Môžu sa
         pridať i hriby. Keď je ryža upražená, zaleje sa studenou vodou a potom polievkou a nechá sa
         zakrytá na mäkko variť. Husacie drobné uvarí sa so soľou a zeleninou, polievkou zalieva sa
         ryža. Mäso s krídiel oberie sa a pridá ku ryži, tiež iné a zúzik pokrája sa na tenké kúsky
         a priloží sa i to ku ryži. Taktiež pečenku, ktorá sa skorej upečie: Do rajničky sa dá
         niekoľko lístkov slaniny, na to pečenku, do ktorej sa zapichne niekoľko voňavých klinčekov,
         posolí a zakrytá nechá sa upiecť. Keď je ryža s mäsom mäkká, dá sa do vymastenej formy; kto
         chce, môže pridať porajbaného parmezánskeho syra, nechať upiecť. Po upečení vyklopiť na
         misu, poklásť pekne pokrájanú pečenku na vrch, poliať šťavou a tak nastoliť.
   </p>
   <p>
   </p>
   <p>
    <span class="bold">
     <strong>
      149. Ryžové kotlety
     </strong>
    </span>
   </p>
   <p>
    Ryža sa obarí a varí v slanej vode s pridaním soli, čierneho korenia, jednej cibule a
         korienka petržľanu. Keď je uvarená na mäkko a drží sa spolu, cibuľka a petržľan vyhodia sa
         preč. Zvýšené mäso z polievky sa poseká alebo pomele, pridá sa i slaniny, cibuľky, zeleného
         petržľanu, trochu rozmočenej žemle, soli, čierneho korenia, vajce a smotánky i rozmieša sa
         na dobrú plnku. Vezme sa potom na dlaň vychladnutej ryže, urobí sa plytký pagáčik, naň
         položí sa plnka a pokryje zase ryžou, urovná, aby malo peknú, pagáčkovú formu, a tak sa
         robia pagáčky, kým ryža a plnká trvá. Potom sa pagáčky omáčajú vo vajíčku, obsýpajú
         omrvinkami a vyprážajú na masti. Môžu sa pridať ku sladkým prívarom ako sú: kel, hrášok,
         mrkev alebo assietky.
   </p>
   <p>
   </p>
   <p>
    <span class="bold">
     <strong>
      150. Ryžový výbeh so šunkou
     </strong>
    </span>
   </p>
   <p>
    Ryža sa obarí, ale nie celkom na mäkko. V druhej nádobe rozmieša sa 6 vajíček, 1 lyžica
         masti, pol kila drobno sekanej šunky, troška soli a k tomu zamieša sa obarená ryža. Všetko
         sa dá do vymastenej formy a upečie.
   </p>
   <p>
   </p>
   <p>
    <span class="bold">
     <strong>
      151. Ryžové kotlety na iný spôsob
     </strong>
    </span>
   </p>
   <p>
    Prichystajú sa nasledujúce veci: štvrť kila ryže, 4 vajíčka, cibuľa, zelený petržľan,
         100 gr. masla, soľ a žemľové omrvinky.
   </p>
   <p>
    Umytá ryža uvarí sa s pridaním polovice masla na mäkko. V ostatnom masle užiari sa
         cibuľa a petržľan, pridajú sa 4 vajíčka, smieša sa s ryžou dovedna, robia sa kotletky,
         zmáčajú vo vajíčku a omrvinkách a vyprážajú sa v masti.
   </p>
   <p>
   </p>
   <p>
    <span class="bold">
     <strong>
      152. Pudding so syrom
     </strong>
    </span>
   </p>
   <p>
    3 1/2 decilitra múky, 3 1/2 decilitra kyslej smotany, 6 žĺtkov, soli podľa potreby,
         mieša sa habarkou dotedy, kým je cesto nie hladké. Potom sa silný servítok natrie hrubo
         maslom, cesto vyleje sa do neho, servítok sa zaviaže špagátom, pričom treba cestu nechať
         miesta, aby narástlo, a vloží sa do hrnca s vriacou vodou, v ktorej zakryté má sa za pol
         hodiny variť. Keď je uvarené, vyberie a rozviaže sa servítok, cesto pokrája sa na úhľadné
         kusy, pokladie na misu, posype sa porajbaným syrom alebo sypkou bryndzou a poleje
         rozpraženým maslom.
   </p>
   <p>
   </p>
   <p>
    <span class="bold">
     <strong>
      153. Karfiol
     </strong>
    </span>
   </p>
   <p>
    Karfiol sa očistí, ale tak, aby ruža ostala celá. Varí sa v slanej vode, ku ktorej sa
         môže priliať sladkého mlieka, aby karfiol ostal bielym. Keď je mäkký, vyberie sa z vody, dá
         sa na taký tanier, ktorý v rúre nepukne, obsype sa omrvinkami, po vrchu obloží sa kúskami
         masla, potom sa poleje kyslou smotanou, tiež môže sa podliať 2-3 lyžičkami tej polievky, v
         ktorej sa varil a dá sa do rúry upiecť.
   </p>
   <p>
    Podobne pripraví sa i
    <span class="emphasis">
     <em>
      chresť
     </em>
    </span>
    (špárga), ďalej i chresťová fazuľa
         alebo i chresťová tekvica, keď sa táto na kúsky pokrája a uvarí tak, ako karfiol. Tak sa dá
         pripraviť i mladý, krehký kaleráb.
   </p>
   <p>
   </p>
   <p>
    <span class="bold">
     <strong>
      154. Výbeh (koch) z karfiolu
     </strong>
    </span>
   </p>
   <p>
    Kúsok masla — asi tak veľký ako vajíčko — trie sa s troma žĺtkami; ďalej pridajú sa tri
         lyžice žemľových omrviniek, tiež asi toľko kyslej smotany, potom zľahka zamieša sa i sneh
         zo troch bielkov a s porajbaným parmezánskym syrom. Na ostatok pridajú sa rozdrobené ružice
         karfiolu, ktorý uvaril sa v slanej vode. Hmota sa podľa potreby ešte prisolí, potom sa dá
         do vymastenej a omrvinkami vysypanej formy a položí do rúry, aby sa výbeh upiekol.
   </p>
   <p>
   </p>
   <p>
    <span class="bold">
     <strong>
      155. Karfiol s parmezánskym syrom
     </strong>
    </span>
   </p>
   <p>
    Karfiol sa uvarí ako vyššie udané, ocedí sa, dá na misku, ktorá v rúre nepukne a s
         ktorou sa môže dať i na stôl. Na karfiol naleje sa hustá smotana, obsype sa parmezánskym
         syrom tak, aby smotanu zakryl. Na to pofŕka sa s rozpusteným maslom a položí do horúcej
         rúry, kde sa musí strmo piecť, aby dostal peknú, žltkavú farbu. Rozumie sa, že sa karfiol
         musí v slanej vode obvariť. — Miesto syra môže sa vziať oštiepok, ak je nie veľmi štipľavý.
   </p>
   <p>
   </p>
   <p>
    <span class="bold">
     <strong>
      156. Makaróny vo forme
     </strong>
    </span>
   </p>
   <p>
    Do hrnčeka na sporák sa dá niečo viac ako 6 deci mlieka a polovicu, tedy asi 3 deci
         múky, toto sa na ohni pilne mieša, aby bolo cesto hladké a aby sa uvarilo. Potom sa vezme
         od ohňa, nechá sa vychladnúť a keď je chladné, dá sa päť žĺtkov po jednom, aby sa cesto
         dobre smiešalo. Cesto sa osolí a konečne sa zľahka zamieša sneh z piatich bielkov.
   </p>
   <p>
    Medzitým poláme sa 14 deka makarónov, uvaria sa v slanej vode, nechajú sa odtiecť a
         ukladajú sa do formy dobre vymastenej a omrvinkami posypanej, tak že na každú vrstvu nasype
         sa parmezánskeho syra alebo oštiepka. Na príklad: na spodok formy dá sa vrstva makaronov,
         tie sa posypú porajbaným syrom, na tie sa dá vrstva vareného cesta, i toto sa posype syrom
         a tak do vrchu. Do hodne teplej rúry dať upiecť. Upečené dá sa na misu, povrchu zase posype
         sa syrom a poleje rozpraženým maslom a horúce sa dá na stôl.
   </p>
   <p>
   </p>
   <p>
    <span class="bold">
     <strong>
      157. Plnené vajíčka
     </strong>
    </span>
   </p>
   <p>
    Potrebný počet vajíčok uvarí sa na tvrdo, vyberie sa do studenej vody a obieli. Každé
         vajíčko sa rozkrojí na dve rovné polovice; žĺtky sa vyberú na misu, bielky poukladajú sa na
         takú misu, s ktorou sa dajú piecť. Misa musí byť maslom dobre vymastená. Žĺtky sa
         rozmiešajú na jemnú kasičku, k nej pridá sa soli, omrviniek, jeden surový žĺtok, 1-2
         lyžičky smotany a drobno krájanej pažítky. Z tejto hmoty sa kladú hromádky do bielkov,
         ktoré vyzerajú ako mištičky, do každého vrchom. Všetko sa poleje ešte smotanou, pridajú sa
         i kúsky masla a dá sa piecť. Miska sa položí na tácňu, na ktorej je servítok alebo malá
         prikrývka, a tak sa nesie na stôl.
   </p>
   <p>
   </p>
   <p>
    <span class="bold">
     <strong>
      158. Sádzané vajíčka
     </strong>
    </span>
   </p>
   <p>
    Miska, ktorá sa v rúre nepukne, namastí sa maslom, na maslo naleje sa dobrej, kyslej
         smotany. Do tejto sádžu sa rozbité vajíčka jedno vedľa druhého podľa počtu osôb a podľa
         potreby. Na vrch sa posolia, môžu sa i čiernym korením posypať — kto rád — potom drobno
         sekanou pažítkou a omrvinkami. Ak jesto, môžu sa i po vrchu smotanou poliať, kúsky masla
         položiť a dať na 5-10 minút do rúry, aby sa zapiekly, pritom ale žĺtky majú zostať mäkké.
   </p>
   <p>
   </p>
   <p>
    <span class="bold">
     <strong>
      159. Sádzané vajíčka s rožkami
     </strong>
    </span>
   </p>
   <p>
    Primeraný počet rožkov pokrája sa na pekné lístky a úhľadne poukladá na takú misu, ktorá
         sa môže do rúry položiť. Na to zabijú sa vajíčka, po nich pokladú sa kúsky čerstvého masla,
         polejú sa kyslou smotanou, posolia a tak položí sa miska pred samým nastolením do rúry, tak
         že by tie vajíčka neboly veľmi na tvrdo upečené. Za polievkou nesie sa na stôl.
   </p>
   <p>
   </p>
   <p>
    <span class="bold">
     <strong>
      160. Omeleta
     </strong>
    </span>
   </p>
   <p>
    4 žĺtky miešajú sa so 4 kávovými lyžičkami mlieka, za tým sa pridajú 4 kávové lyžičky
         múky a sneh zo 4 bielkov. Cesto sa vyleje na pomastený a múkou posypaný plech, upečie sa
         ako piškótové cesto a naplní sa nejakou jemnou, už usmaženou sekaninou, ako modzgy, pľúcka,
         šunka a teľacina. Zkrúti sa ako ruládka, položí na horúcu, podlhovastú misku a nesie na
         stôl nepokrájaná. Širokou vidličkou si každý odkrojí dľa chuti. Tiež sa môže tak pripraviť,
         že sa polovica cesta vyleje na plech, naň sa pozorne rozotrie sekaná a sladkou smotanou
         rozriedená šunka, načo sa druhá polovica cesta vyleje a pomaly upečie. Omeleta sa pokrája,
         na misku poukladá a teplá nesie na stôl.
   </p>
   <p>
   </p>
   <p>
    <span class="bold">
     <strong>
      161. Paštika z čiernej pečenky
     </strong>
    </span>
    (játra)
   </p>
   <p>
    Odváži sa 28 dg čiernej bravčovej pečenky, 28 dg prerastenej čerstvej slaniny, oboje sa
         posolené so zeleninou musí viac uvariť ako udusiť. Potom sa oboje zomele a pomieša sa so
         žemľou, v mlieku namočenou, vyžmíkanou alebo zomletou, alebo posekanou. Pridajú sa tiež 2-3
         vajíčka, cibule na masti upraženej, majeránovej plevy, podľa potreby soli a korenia. Keď je
         všetko dobre premiešané, dá sa do formy, ktorá sa postaví do pary, aby sa paštika dobre
         uvarila. Vyklopí sa na misku, nechá vystydnúť a studené krája sa na tenké lístky.
   </p>
   <p>
   </p>
   <p>
    <span class="bold">
     <strong>
      162. Studeno (huspenina) z teľacej pečenky
     </strong>
    </span>
   </p>
   <p>
    32 dg teľacej pečenky sa zomele, k nej pridá sa na masti usmažená cibuľa, petržľanová
         vňať, soli, korenie, majeránovej plevy, 2-3 lyžice omrviniek a štyri celé vajíčka. Medzitým
         sa kúsok dobrej, údenej slaniny na dlhé, tenké lístky pokrája a vypraží. Masť z nej prileje
         sa do hmoty. Hlbšia ťapša sa vymastí a omrvinkami posype. Polovica hmoty vyleje sa do ťapše
         (plech), na tú sa dajú lístky slaniny, na to zase sekanina. Ťapša postaví sa do druhej
         väčšej, v ktorej vrie voda, zakryje sa a nechá v pare asi za hodinu variť. Teplé sa má
         vyložiť, ale studené pokrájať. Pokrájané sa dá na misku a zaleje sa studenom alebo aspikom,
         pod číslom 113. opísaným.
   </p>
   <p>
   </p>
   <p>
    <span class="bold">
     <strong>
      163. Modzgový výbeh
     </strong>
    </span>
   </p>
   <p>
    Kúsok masla, asi 4-5 deka sa dobre rozotrie s 3 žĺtkami, potom sa pridá soli, korenia,
         na trelci porajbanej cibule a zeleného petržľanu, 5 maslových žemlí sa v mlieku rozmočí;
         jeden očistený modzog sa uvarí a so žemľami cez sito pretrie a pridá ku predošlému. Na
         ostatok primieša sa sneh zo 3 bielkov a za dve kávové lyžičky soli, všetko sa dá do
         vymastenej a omrvinkami vysypanej formy. Forma sa dá do pary. Teplé dá sa na misku, poleje
         sa maslom a posype parmezánskym syrom.
   </p>
   <p>
   </p>
   <p>
    <span class="bold">
     <strong>
      164. Lastovičie hniezda
     </strong>
    </span>
   </p>
   <p>
    Olúpe sa šesť na tvrdo uvarených vajíčok. Šesť tenkých lístkov šunky a šesť tenkých
         teľacích úrezkov sa prichystá. Celé vajíčka zakrúcajú sa najprv do šunky, potom do teľacích
         úrezkov, zaviažu sa hrubšou niťou a kladú sa na masť, v ktorej sa rýchlo zapečú. Potom sa
         podlejú polievkou alebo vodou, posolia a nechajú dopiecť, kým je mäso nie mäkké. Keď sa má
         dať na stôl, odstránia sa pozorne niti, každý kúsok sa cez poly prereže a ukladá na misu.
         Na vrch naleje sa pozostalá omáčka.
   </p>
   <p>
   </p>
   <p>
    <span class="bold">
     <strong>
      165. Zemiakové pagáče
     </strong>
    </span>
   </p>
   <p>
    Z cesta pod čís. 123. vypichujú sa pagáčky, upečú, poukladajú sa do vysoka na misu a
         teplé kladú na stôl. Z takého istého cesta môžu sa ušulkať i štanglíky, vajíčkom pomastiť,
         rascou (kmín) a soľou posypať, upiecť u pridať ako zákusku ku pivu alebo ku čaju.
   </p>
   <p>
   </p>
   <p>
    <span class="bold">
     <strong>
      166. Zemiakové pampúšky plnené šunkou
     </strong>
    </span>
   </p>
   <p>
    Vezmú sa uvarené a pretreté zemiaky, kúsok masla, máličko mlieka a soli, to smieša sa v
         náležité cesto. Potom sa vyvalká, vykrajujú sa pagáčky a plnia drobno sekanou šunkou. Musia
         sa druhým kúskom cesta zakryť, kraje poutláčať a v horúcej masti vypražiť. Pridávajú sa k
         omáčkovým pečienkam, zvlášte k divine, ale aj ako samostatná pochúťka za polievkou.
   </p>
   <p>
   </p>
   <p>
    <span class="bold">
     <strong>
      167. Zemiakové kysnuté pampúšky so šunkou
     </strong>
    </span>
   </p>
   <p>
    24 1/2 deka varených zemiakov pretre sa cez sito alebo sa porajbú, ku nim pridá sa 35
         deka múky, 5 1/2 deka rozpusteného masla, tri žĺtky, 2-3 deka droždia (kvasníc) a trošku
         soli. Cesto musí byť tuhé a dobre spracované. Pampúšky sa vytláčajú formičkou, ako sa robia
         pagáčky, potom sa plnia sekanou šunkou a nechajú podkysnúť. Keď sú vykysnuté, kladú sa do
         vriacej masti a pražia sa ako iné pampúšky.
   </p>
   <p>
    Na iný spôsob: 30 deka pretretých, potom vystydnutých zemiakov, 35 deka múky, 8,5 deka
         masla, asi 2 deci mlieka letného, 3 žĺtky, 3 deka droždia a soli, a čo je potrebné. Cesto
         musí byť hustejšie, lebo so zemiakmi redne.
   </p>
   <p>
   </p>
   <p>
    <span class="bold">
     <strong>
      168. Šunkové pampúšky
     </strong>
    </span>
   </p>
   <p>
    5 uvarených zemiakov ostrúha (porajbe) sa na trelci, ku ním pridá sa drobno sekaná
         šunka, dve vajíčka a soľ. Jestli je šunka veľmi slaná, tak len málo soli alebo vôbec
         žiadnej. Keď je cesto primäkké, pridá sa múky alebo omrviniek, smiesi sa a vyvalká;
         vypichujú sa drobné pagáčky, kladú na pomastený plech, potrú maslom a pečú sa veľmi rýchlo.
   </p>
   <p>
   </p>
   <p>
    <span class="bold">
     <strong>
      169. Zemiakové koláčiky so šunkou
     </strong>
    </span>
   </p>
   <p>
    Väčšia miera: 5 deka masla trie sa s dvoma vajíčkami a s dvoma bielkami, za dve hrste
         pretretých zemiakov, jedna lyžica smotany, soli, 10 deka sekanej šunky, všetko sa smieša;
         malé formičky potrú sa maslom, posypú omrvinkami, do nich nalieva sa hmota, pečie sa a
         upečené koláčiky narovnajú sa na mise.
   </p>
   <p>
   </p>
   <p>
    <span class="bold">
     <strong>
      170. Zemiaky na francúzsky spôsob
     </strong>
    </span>
   </p>
   <p>
    Uvarené, obielené, na kolieska pokrájané zemiaky ukladajú sa do vymastenej a omrvinkami
         vysypanej formy striedavo s vajíčkami na tvrdo uvarenými a tiež na kolieska pokrájanými.
         Každá vrstva sa posolí; kúsky masla a niekoľko lyžíc smotany medzi to, kým zásoba trvá.
   </p>
   <p>
    Tiež sa môže zamieňavo dať i šunka alebo kúsky klobásy. Pre 6 osôb postačia dve vajíčka.
   </p>
   <p>
   </p>
   <p>
    <span class="bold">
     <strong>
      171. Zemiaková paštika
     </strong>
    </span>
   </p>
   <p>
    Maslové cesto sa prichystá podľa čísla 141. Ním sa vyloží forma. Môže byť aj tortová. Do
         tohoto sa ukladajú na lístky pokrájané, uvarené zemiaky. Vezme sa ich 8-10 kusov. Na spodok
         formy dá sa vrstva zemiakov, posolia sa, posypú sekanou šunkou, na to zase vrstvu zemiakov
         až do vrchu alebo kým zásoba trvá. Pomedzi to dajú sa menšie kúsky masla, kto chce, môže
         posypať i parmezánskym syrom. Na vrch sa naleje niekoľko lyžíc kyslej smotany; cestom sa
         pozakladá, vajíčkom potrie a nechá sa dobre upiecť.
   </p>
   <p>
   </p>
   <p>
    <span class="bold">
     <strong>
      172. Ruládka zo zemiakov
     </strong>
    </span>
   </p>
   <p>
    Vezme sa 7-8 veľkých, uvarených, pomiesených alebo pretretých zemiakov, do toho sa
         zabijú dve vajíčka, pridá sa jedna malá šálka grísu, trochu soli, kúsok masla a toľko múky,
         aby cesto bolo ľahké, ako na okružník. Keď je cesto dokonale vymiesené, vyvalká sa na prst
         hrubo. Medzitým vypraží sa v masti za hrsť žemľových omrvín a v druhej rajničke drobno
         pokrájaná cibuľka, oboje sa spolu smieša a plní cesto; skrúti sa spolu, ako na okružník,
         zaviaže sa do servítka, uloží do vriacej vody a varí sa za hodinu. Keď je hotové, vyvráti
         sa na misu, pokrája na kúsky ako prst hrubé, pokryje sa v masti praženými omrvinkami i
         prevarenou kyslou smotanou.
   </p>
   <p>
   </p>
   <p>
    <span class="bold">
     <strong>
      173. Hríbkový výbeh
     </strong>
    </span>
   </p>
   <p>
    Pol kila čerstvých pokrájaných hribov udusí sa na masti. Päť žĺtkov, 2 deci smotany, 5
         deka masla, soli podľa potreby sa rozmieša; pridajú sa hriby, 12 deka na kocky pokrájanej
         slaniny, 4 deci preosiatych omrviniek a sneh z piatich bielkov sa zľahka primieša, všetko
         do vymastenej a omrvinkami posypanej formy sa vleje a upečie. Môže sa i v pare uvariť.
         Pridať sa môže omáčka hríbková alebo len poliať rozpraženým maslom so smotanou.
   </p>
   <p>
   </p>
   <p>
    <span class="bold">
     <strong>
      174. Kurča na spôsob diviny
     </strong>
    </span>
   </p>
   <p>
    Z očisteného kuriatka vezme sa zúzik a pečenka s prídavkom kúska slaniny, ktorá sa na
         drobno poseká alebo zomele. Kto chce, môže všetko pretrieť i cez sito. Potom sa okorení, dá
         citronovej kôrky a máličko borievok (jalovec). Týmto sa kurča naplní, zašije a našpikuje.
         Pri nastolení sa plnka vyberie a na smidky užiarenej žemličky narovná. S tým sa kuriatko
         obloží. Aby dostalo tmavú barvu, polieva sa krvou, ktorá sa so smotánkou a s majeránom
         roztrepala.
   </p>
   <p>
   </p>
   <p>
    <span class="bold">
     <strong>
      175. Plnené maslové pagáčky
     </strong>
    </span>
   </p>
   <p>
    Maslové pagáčky upečú sa ako obyčajne. Na masti upražia sa modzgy s prídavkom cibule,
         korenia a soli, keď sú upražené, plnia sa nimi pagáčky tak, že sa tieto rozlomia, naplnia a
         vrchom zase priložia, alebo sa dva a dva spájajú s plnkou a teplé na misku úhľadne
         ukladajú.
   </p>
   <p>
   </p>
   <p>
    <span class="bold">
     <strong>
      176. Palacinkové krokety
     </strong>
    </span>
   </p>
   <p>
    Upečené palacinky sa plnia a zakladajú nasledujúcou plnkou: Kúsok pečenej alebo praženej
         teľaciny sa jemne zomele, jedno vajíčko sa uvarí, ale nie celkom na tvrdo, to sa poseká a
         pridá k mletému mäsu, posolí sa a okorení podľa potreby. Palacinky sa pozakladajú tak, aby
         tvorily neveľké štvorce alebo pampúšky, zatým zmáčajú sa do rozmiešaného vajíčka, obalia sa
         do omrviniek a vyprážajú sa v horúcej masti. Plnka môže byť z čerstvej teľaciny alebo
         modzgov alebo sekaných pľúcok.
   </p>
   <p>
   </p>
   <p>
    <span class="bold">
     <strong>
      177. Zákuska z okružníkového cesta
     </strong>
    </span>
   </p>
   <p>
    Okružníkové cesto sa nechá zaschnúť, pokrája sa na také kusy ako je plech, asi na osem
         kusov. Plech sa pomastí, naň položí sa jeden list z prichystaného cesta, ten sa pomastí;
         naň položí sa druhý, i ten sa pomastí a tak až po štvrtý. Na tento rozotrie sa plnka,
         pozostávajúca z nejakej jemnej sekaniny. Na pr. useká a cez sito sa pretrie kúsok teľaciny,
         na masti upraží sa cibuľka, ku tej pridá sa posekaná teľacina, pripraží sa, potom sa múkou
         zapráši, polievkou rozpustí, osolí a okorení. Na rozotretú plnku pokladú sa zvyšné listy
         cesta, každý sa pomastí a celé sa nechá na krehko upiecť.
   </p>
   <p>
   </p>
   <p>
    <span class="bold">
     <strong>
      178. Tvarohové krokety
     </strong>
    </span>
   </p>
   <p>
    Tvaroh sa vymiesi a málo posolí. 2-3 žĺtky miešajú sa s kúskom masti, do toho pomieša sa
         tvaroh, niekoľko lyžíc kyslej smotany, trochu múky a sneh zo 2-3 bielkov. Z tohoto cesta
         robia sa kocky, panirujú sa v omrvinkách a vyprážajú na masti.
   </p>
   <p>
   </p>
   <p>
    <span class="bold">
     <strong>
      179. Modzgy s ľadvinkami
     </strong>
    </span>
   </p>
   <p>
    Ľadvinky sa v neslanej vode uvaria; v slanej vode by sa neuvarily na mäkko. Pokrájajú sa
         na kolieska alebo sa posekajú. Masť sa rozpraží, do nej sa dá cibuľka tiež upražiť, zatým
         umyté a očistené modzgy; keď sú už z polovice upražené, pridajú sa ľadvinky, všetko sa
         posolí, pokorení čiernym korením a nechá dosmažiť. Kto chce, môže zabiť do nich vajíčka
         podľa potreby, ale dávajú sa na stôl i tak, keď sa dookola obložia praženicou.
   </p>
   <p>
   </p>
   <p>
    <span class="bold">
     <strong>
      180. Údená klbása s chrenom
     </strong>
    </span>
   </p>
   <p>
    Údená klbása sa zaleje vrelou vodou a nechá sa variť, kým je nie dosť mäkká. Chren sa
         očistí, porajbe, pohárom zakryje. Klbása sa pokrája, poukladá na zohriatu misku, zaleje
         máličko polievkou a obloží sa chrenom.
   </p>
   <p>
    Tiež tak môže sa pripraviť i údený jazyk alebo bravčová (vepřová) hlava. K obom sa môžu
         pridať sádzané vajíčka.
   </p>
   <p>
    Krem uvedených môžu sa pripraviť ešte assietty podľa predpisov v III. diele uvedených,
         ako sú praženice atď.
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e3324">
       </a>
       VI. Prívary
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    Našská kuchyňa neobíde sa bez prívarov. Prívary (cušpajze) sú základnou časťou našich
         obedov — a keď sú chutné a dobre pripravené, dostačia temer samy pre seba za obed. Mnohé
         rodiny, zvlášte roľnícke, obídu sa pri samej zelenine alebo strove. Táto strava sa nezunuje
         a je pre ľudský organizmus nepostrádateľná. Najmä v lete sú zelené prívary zdraviu osožné.
   </p>
   <p>
    Takmer všetky naše prívary sa zaprážajú. Zápražka (jíška) je tedy základom dobrého
         prívaru a preto sa zápražke má venovať istá pozornosť. Na niektorých stranách zaprážajú
         maslom, inde výlučne masťou, to sa riadi podľa osobnej chuti a pomerov. Niekde zaprážajú
         hustejšie, inde redšie; na niektorých krajoch je polievka na prívare riedka a mastná.
         Najlepšie je i tu držať sa strednej cesty. I s menej masťou môže sa docieliť chutného
         pokrmu. Každý prívar, suchý alebo zelený, dostane dobrú chuť, keď sa do zápražky pridá, keď
         je hotová, na koniec noža čierneho korenia, tiež toľko ružovej papriky (ktorá neštípe), na
         koniec noža múky a kúštik cukru; to sa ešte za pár minút nechá pražiť, zaleje sa studenou
         vodou, nechá sa zvariť a tak dať do prívaru. Suchá strova: fazuľa, hrach, šošovica je
         stroviteľnejšia, keď sa ďeň predtým namočí do vody — a chutnejšia, keď sa pridá k nej kúsok
         cukru. Strova dostane príchuť varených kaštanov. Suchú strovu treba postaviť do studenej
         vody, zeleniny vždy do vriacej.
   </p>
   <p>
   </p>
   <p>
    <span class="bold">
     <strong>
      181. Kapusta zo suda
     </strong>
    </span>
    (zelí)
   </p>
   <p>
    Potrebná miera kapusty sa postaví do hlineného alebo dobre gliedeného železného hrnca,
         zaleje sa vodou, aby bola zakrytá. Keď je veľmi kyslá, musí sa premyť. S kapustou postaví
         sa hneď i mäso, aké je po ruke, môže byť rozličné. Dobrú chuť dostane kapusta, keď sa k nej
         pridá za hrsť geršničky, taktiež drobno krájanej cibule, ktorá sa úplne rozvarí. Keď je
         kapusta uvarená, zapraží sa cibuľkovou, nie tmavou zápražkou. Zápražka sa môže zaliať
         sladkým mliekom, čo dodá kapuste na chuti a zvýši sa smotany. Rozriedená zápražka musí
         zovrieť a tak sa primieša ku kapuste, ktorá tiež musí ešte povrieť. — Keď je riedka, môže
         sa pritrepať. Niekde k tomu cieľu roztrú (porajbú) jeden zemiak, k tomu sa pridá múky a
         mlieka, dobre rozmiešané vyleje sa do kapusty. Keď je kapusta hustá, musí sa miešať, aby
         neprismudla (nepřipálila). Zvlášte keď je zatrepaná, nesmie sa dlho a strmo variť. Kapusty
         zo suda varením pribudne, je tedy výdatná, za tanier (asi 1/2 kilo) je dosť pre 6 osôb. O
         nakladaní kapusty na zimu je poučenie na konci tejto knihy.
   </p>
   <p>
   </p>
   <p>
    <span class="bold">
     <strong>
      182. Plnená kapusta
     </strong>
    </span>
   </p>
   <p>
    Vyberie sa kapustná hlávka, krajšie listy sa oddelia a prichystajú k plneniu, ostatné sa
         môžu pokrájať a pridať ku kapuste.
   </p>
   <p>
    Plnka sa prichystá z polovice bravčového, z poly hovädzieho mäsa, môže sa vziať i
         klobáska, keď je čerstvá, aspoň netreba sekať a koreniť. K mäsu sa pridá toľko ryže, aby
         tvorila 4. čiastku celého, tak asi 1-2 decilitre. Ryža sa musí skorej spariť, lebo surová
         by všetku vlahu sobrala a plnka by bola suchá, ryža nedovarená. Ku ryži sa pridá jedno
         vajíčko, soli, korenia a na masti upraženej, drobno krájanej cibuľky (alebo i surovej).
         Všetko sa dobre rozmieša; každý lístok sa naplní, na jeden asi za lyžicu hmoty, a zakrúti.
         Medzitým sa kapusta s prípadným mäsom postavila na sporák. Ak je hrniec dosť veľký, tak sa
         plnky pokladú na kapustu, musí byť ale hodne polievky, aby plnky boly zakryté a kapusta
         neprihorela, lebo sa miešať nemôže. Plnky sa môžu aj osobitne variť, vtedy sa môžu dať na
         spodok odpadky a hlúbiky z hlávky a zaliať sa musia polievkou alebo vodou a dať potrebnej
         soli — a tak nechajú sa variť. Polievka, v ktorej sa varily, môže sa pridať ku kapuste.
         Kapusta sa zapraží, ako vyššie udané. Kto chce, môže pred nastolením pridať kyslej smotany.
         — Pre väčší počet hostí môže sa kapusta uvariť dňom predtým, uvarená sitom zakrytá môže na
         chladnom stáť a v čas potreby sa dá zohriať.
   </p>
   <p>
   </p>
   <p>
    <span class="bold">
     <strong>
      183. Kľužská (koložvárska) kapusta
     </strong>
    </span>
   </p>
   <p>
    Kapusta zo suda sa na mäkko uvarí alebo na masti udusí. Tiež tak udusí sa ryža. Čerstvá
         klbáska sa upraží, kúsok sviežej bravčoviny upečie. Rajnica alebo príhodná forma sa masťou
         pomastí, omrvinkami vysype, do nej sa ukladá prichystaná kapusta, ryža a mäso. Na spodok
         vrstva ryže, na ňu na tenké listy pokrájané mäso, potom vrstva kapusty, na ňu kúsky
         klbásky, zase ryža, až je forma plná. Podľa potreby sa musí dať soli, niekoľko lyžíc
         smotany a pečienkovej masti. Forma sa dá do rúry alebo do pary, kde sa má asi za hodinu
         piecť. Keď sa kapusta na misu vyvráti, má vyzerať ako pudding. Vrch sa ešte môže obložiť
         tenkými lístkami údenej klbásy alebo poliať pečienkovou masťou.
   </p>
   <p>
   </p>
   <p>
    <span class="bold">
     <strong>
      184. Sedmohradský (székely) guľáš
     </strong>
    </span>
   </p>
   <p>
    Bravčové mäso (môže byť i dvojaké, na príklad teľacina a bravčovina) pokrája sa na
         kúsky, dá sa do rajnice, v ktorej na masti upražila sa drobno pokrájaná cibuľa (cibule
         treba hodne dať). Tiež pridá sa ružovej papriky a kto chce i rasce. Mäso sa posolí a nechá
         udusiť; keď treba, má sa podliať. Za tanier dobrej kapusty v málo vode uvarenej pridať k
         mäsu, spolu ešte nechať chvíľu dusiť, potom podliať dvoma lyžicami paradajok a asi toľko
         smotany. Podobne sa môže pripraviť kapusta, keď sa smotana a paradajky vynechajú, ale pridá
         sa tlčeného korenia a týmže posype sa i povrchu, keď sa na misu vyleje.
   </p>
   <p>
   </p>
   <p>
    <span class="bold">
     <strong>
      185. Kapusta z čerstvých hlávok
     </strong>
    </span>
   </p>
   <p>
    Pokrájaná alebo podrobená kapusta dá sa do hrnca, k nej pridajú sa tenko pokrájané
         jabĺčka, soli, troška korenia, rasce, vínového octu, vody, kúsok cukru a mäsa podľa toho,
         aké je pohotove, najlepšie blanu alebo čerstvej bravčoviny. To nechá sa variť, kým je nie
         mäkké, potom sa kapusta obvyklým spôsobom zapraží. Takto pripravená i
    <span class="emphasis">
     <em>
      červená
            kapusta
     </em>
    </span>
    je veľmi chutná.
   </p>
   <p>
   </p>
   <p>
    <span class="bold">
     <strong>
      186. Kapusta na rýchlo
     </strong>
    </span>
   </p>
   <p>
    Na rajnici urobí sa väčšia zápražka, zaleje sa polievkou alebo aj vodou, keď je
         rozpustená a vrie, dá sa do nej potrebná kapusta. Hneď sa i posolí, dá korenia, rasce alebo
         kôpru. Zakrytá má sa variť, kým je nie mäkká. Keď je uvarená, dá sa octu, koľko je
         potrebné.
   </p>
   <p>
   </p>
   <p>
    <span class="bold">
     <strong>
      187. Kvasená kapusta
     </strong>
    </span>
   </p>
   <p>
    V hlinenom hrnci rozpustí sa v letnej vode kúsok nácesty, ktorú si v lete treba od
         pečenia chleba uschovať. Keď sa ustojí, precedí sa na oparenú a vychladnutú kapustu, ku
         ktorej sa pridá i bylka kôpru. Do kapusty vopchá sa rukoväť dlhej varešky alebo habarky,
         aby vzduch, ktorý napomáha kvasenie, mal prístup. Na vrch sa dá smidka čierneho, užiareného
         chleba a zakrytú nechať kysnúť. Kapusta už za jednu noc ukysne, ale možno ju i niekoľko dní
         nechať. Ukysnutá preloží sa do hrnca, v ktorom sa má variť, dá sa do nej, čo prichodí, ako
         pri kapuste zo suda alebo pri čerstvej, lenže sa musí dlhšie variť ako nekysnutá.
   </p>
   <p>
   </p>
   <p>
    <span class="bold">
     <strong>
      188. Dusená kapusta
     </strong>
    </span>
   </p>
   <p>
    Husacej masti, — keď niet tej, tak bravčovej, — dať na rajnicu, drobno krájanú cibuľu
         nechať v nej zažlknúť, potom dať drobenej, čerstvej kapusty, soli, čierneho korenia, kúštik
         cukru a všetko nechať dusiť. Keď je kapusta mäkká, podleje sa dobrým vínnym octom. Ku
         takejto kapuste môžu sa pridať i kysnuté knédliky alebo udená bravčovina.
   </p>
   <p>
   </p>
   <p>
    <span class="bold">
     <strong>
      189. Podlupky
     </strong>
    </span>
   </p>
   <p>
    Mladé listy kalerábu, kapusty alebo retkevky sa umyjú, pokrájajú, vo vrelej vode obvaria
         a odcedia, dajú sa na hodnú cibuľkovú zápražku dusiť, zalejú sa mliekom alebo polievkou,
         osolia sa a keď sú mäkké, dá sa octu alebo citronu. Keď sa na zápražku dajú listy šťavy
         (šťovík), tak netreba veľa octu. Pred nastolením dá sa smotany.
   </p>
   <p>
   </p>
   <p>
    <span class="bold">
     <strong>
      190. Tekvica (tykev)
     </strong>
    </span>
   </p>
   <p>
    Tekvica sa očistí, podrobí na hakličkách, posolí a nechá sa to chvíľku postáť. Na
         rajnici pripraví sa zápražka na žlto upražená, do nej sa dá tekvica, pomieša sa a nechá
         máličko dusiť. Zaleje sa polievkou, vodou alebo mliekom a nechá sa povariť, kým je nie
         mäkká. Má sa pozorovať, aby sa buď nerozvarila alebo neostala tvrdá a chrupkavá. Do nej sa
         pridá rasce, kôpru alebo kto radšej, i tarkanu. Keď sa k nej varí nejaké mäso, má sa
         polievkou zaliať a spolu ešte i s mäsom povariť. Na misu sa dá smotany, tekvica sa dá do
         nej a pozorne sa zamieša. Na vrch pokladie sa prichystané mäso, prípadne pečienka alebo
         tenké upražené lístky slaniny. — Mladé, takrečené chresťové tekvičky, sa môžu i plniť.
         Musia byť ešte malé; očistia sa, rozkroja na poly, prostriedok sa vyškrabe ako obyčajne, do
         tekvičky sa dá plnka, pripravená tak, ako je pri plnenej kapuste udané. Plnky pokladú sa do
         hlbokej rajnice, v ktorej je masť, nechajú sa pri pilnom podlievaní dusiť, uvarené sa
         zapražia.
   </p>
   <p>
   </p>
   <p>
    <span class="bold">
     <strong>
      191. Repa
     </strong>
    </span>
   </p>
   <p>
    V niektorých krajoch varí sa repa, tak zvaná molčianska. Dá sa i na zimu odložiť ako
         kapusta. Takáto ukysnutá repa sa uvarí s mäsom, na červeno upraženou zápražkou sa zapraží a
         pred nastolením sa smotanou pritrepe.
   </p>
   <p>
    Čerstvá podrobí, nasolí sa a keď troška postála, z prílišnej vody sa vytlačí. Dá sa do
         vrelej vody, s ktorou sa varí, kým je nie mäkká, potom sa zapraží, pridá octu a smotany.
   </p>
   <p>
   </p>
   <p>
    <span class="bold">
     <strong>
      192. Zemiaky na kyslo
     </strong>
    </span>
   </p>
   <p>
    Omáčka číslo 95. (cibuľková alebo bechamelová) sa pripraví. Prv, než je v nej ocot, dajú
         sa do nej zemiaky v kožkách uvarené, obielené a na tenké lístky pokrájané. V omáčke nemajú
         už vrieť, len sa dobre zohriať v nej, potom sa podľa potreby dá octu, soli, pred nastolením
         i kyslej smotany. Bobkové lístky sa povyberajú prv, kým sa zemiaky nesú na stôl.
         Jednoduchšie sa pripravia, keď sa zemiaky za surova očistia, pokrájajú, vrelou vodou
         zalejú, osolia, jedným-dvoma lístkami bobkového listu okorenia. Potom sa zapražia, pritrepú
         mliekom alebo smotanou.
   </p>
   <p>
   </p>
   <p>
    <span class="bold">
     <strong>
      193. Plnené zemiaky
     </strong>
    </span>
   </p>
   <p>
    Veľké, rovné, okrúhle zemiaky sa ostrúhajú, umyjú a v každom vydlabe sa okrúhla diera.
         Naplnia sa nasl. plnkou: kus údeného mäsa (alebo pozostatky šunky), dobrej slaniny, zelený
         petržľan, niečo pažítky, soli, tlčeného čierneho korenia a vajíčko podľa potreby. To dobre
         premiešané dáva sa do zemiakov a úhľadne sa urovná. Zemiaky ukladajú sa do primerane veľkej
         a hlbokej rajnice, podlejú máličko vodou a masťou (môže sa dať i masla) a nechajú v rúre do
         zlatožlta upiecť. Keď sú upečené, vyberú sa pozorne u ukladajú na misu, keď je potrebné,
         polejú sa ešte rozpraženým maslom, do ktorého sa pred upotrebením hodilo niečo drobno
         sekaného petržľanu.
   </p>
   <p>
   </p>
   <p>
    <span class="bold">
     <strong>
      194. Zemiakový paprikáš
     </strong>
    </span>
   </p>
   <p>
    Toto chutné jedlo pripravuje sa ako obyčajný kurací paprikáš. Na rozpražené maslo dá sa
         niečo drobno pokrájanej cibuľky, petržľan a papriky, potom očistené, na poly pokrájané
    <span class="emphasis">
     <em>
      nové
     </em>
    </span>
    zemiaky sa posolia, pri opatrnom miešaní a polievaní nechajú
         sa udusiť, kým sú mäkké, za tým pridá sa niečo múky a zalejú sa a keď zovrú, nesú sa
         čerstvé na stôl.
   </p>
   <p>
   </p>
   <p>
    <span class="bold">
     <strong>
      195. Srbské mäso s ryžou
     </strong>
    </span>
   </p>
   <p>
    Pol kila mladého bravčového mäsa (z frišlinga) alebo aj teľacieho na kocky pokrájať,
         kopčitú lyžicu masti na rajnici rozpustiť, pridať pokrájanú cibuľku a na bledo usmažiť,
         potom pridať na špic noža papriky a hneď za tým mäso a lyžicu soli. Toto sa za hodinu na
         prudkom ohni smaží, musí sa často miešať a keď treba, i trošku vodou podliať. Zasype sa 5
         lyžicami ryže, zamieša sa a podleje vodou zarovno s mäsom. Takto sa nechá pražiť, najlepšie
         zakryté, v rúre alebo na kraji sporáka. Keď je ryža rozpukaná, podleje sa hustými
         pretretými paradajkami, ešte sa nechá troška pariť a nemiešané vyklopí sa na misu. Len
         uvarená ryža zalieva sa paradajkami, lebo surová zostala by tvrdou.
   </p>
   <p>
   </p>
   <p>
    <span class="bold">
     <strong>
      196. Zemiaky na ruský spôsob
     </strong>
    </span>
   </p>
   <p>
    Surové zemiaky sa očistia a pokrájajú na kolečká. V rajnici rozpustiť masla vo veľkosti
         orecha, dať na to zemiaky, niečo soli, málo korenia a za šálku (asi 2 deci) kyslej smotany.
         Všetko dať do rúry a pol hodiny piecť.
   </p>
   <p>
   </p>
   <p>
    <span class="bold">
     <strong>
      197. Plnená paprika
     </strong>
    </span>
   </p>
   <p>
    1. K plneniu berie sa paprika hrubá a krátka, takrečená sladká, ktorá nemá tej ostrosti,
         čo dlhá a tenká. Pred plnením hodí sa do vrelej vody, aby ztratila prílišnú ostrosť alebo
         sa položí na plech a do rúry. Potom sa vyberie; keď bola vo vode, nechá sa odtiecť a
         vystydnúť. Každý kus sa pozdĺž nakrojí, semiačko sa vyberie, žilky sa podľa možnosti
         odstránia. Plní sa plnkou zo sekaného alebo mletého bravčového mäsa, ku ktorému sa pridá
         toľko sparenej ryže, aby tvorila 1/3 hmoty. Ryža sa sparí, keď sa dá do vriacej vody a
         nechá sa zovrieť tak, aby nebola cele dovarená, ale aby navrela. To sa menuje
         blanšírovaním. Voda z ryže sa scedí a ryža sa premyje studenou vodou. Do plnky sa ešte
         pridá čierne korenie, soľ, vajíčko a jemno krájaná upražená cibuľa. Keď je mäso chudé,
         pridá sa niečo slaniny. Touto miešaninou naplnia sa lusky (struky) a kladú sa na rajnicu,
         ktorej spodok je vyložený tenkými lístkami slaniny. Aby sa plnky nerozišly, môžu sa
         obkrúcať čistým, bielym pamokom. Rajnicu položiť na sporák, zakryť a nechať pomaly dusiť.
         Keď sa paprika pripeká, má sa podliať vodou alebo polievkou. Do poly uvarenú poobracať, aby
         sa i s druhého boku uparila. Uparená vyberie sa z rajnice; zbytočná masť sa zleje, tam, kde
         bola paprika, pridá sa jemno sekanej cibule a málo múky. Keď je múka upražená, zaleje sa
         uvarenými a pretretými paradajkami — a keď tieto zovrely, pridá sa smotany. Konečne sa
         omáčka podľa potreby osolí a osladí, aby divá chuť papriky neprerážala. Omáčka sa vyleje
         ešte na papriku alebo táto sa dá nazpäť do rajnice, nechá sa len raz zovrieť a odstaví sa
         až k nastoleniu.
   </p>
   <p>
    2. Paprika, v horúcej vode obvarená, očistí sa, keď sa jej vršky so stopkami zkroja, tak
         aby sa s vrškom i semenáčky vytiahly. Nožom vyberú sa ešte i žilky a takto pripravené lusky
         plnia sa plnkou, do ktorej sa vezme akékoľvek už upečené mäso, posekané alebo pomleté. I
         ryža musí byť uvarená a smieša sa s mäsom, do ktorého sa dá korenia a soli, vajíčko alebo
         lyžička smotany. Naplnené lusky kladú sa do hotovej paradajkovej omáčky pod číslom 99.
         udanej. V omáčke nechá sa prevariť, aby plnky stuhly.
   </p>
   <p>
   </p>
   <p>
    <span class="bold">
     <strong>
      198. Plnené ugorky
     </strong>
    </span>
   </p>
   <p>
    Pekné, veľké ugorky sa ako náleží obiela, na jednom konci zrežú a ako len možno,
         vyhĺbia, t. j. jadrá z nich sa vyberú, naplnia sa plnkou, podobnou ako sa plní kapusta
         alebo paradajky a paprika. Keď niet bravčoviny, môže sa vziať i teľacina, len na to treba
         pozorovať, aby plnka bola dosť chutná a slaná. Potom sa zrezaný koniec namaže bielkom,
         priloží a tak kladú sa ugorky na rajnicu do prichystanej omáčky. Omáčka pripraví sa tak,
         keď sa nakrája slaniny, dá sa rozpražiť, zaleje sa polievkou, alebo keď tej niet, tak
         vodou, ale do tej sa i polievkového korenia pridá. Keď sú ugorky uvarené, môže sa k omáčke
         pridať paradajok a smotany. Ugorky krájajú sa na šikmé kúsky, kladú na misu a polejú
         omáčkou.
   </p>
   <p>
   </p>
   <p>
    <span class="bold">
     <strong>
      199. Kel (česky kapusta)
     </strong>
    </span>
   </p>
   <p>
    Pekné hlávky kelu očistia sa od príliš zelených a tvrdých listov, rozkroja na štvoro,
         čisto umyjú a vrelou vodou sparia. Potom sa voda scedí, zaleje sa druhá, tiež vriaca, v
         ktorej ak jesto, varilo sa mäso, na pr. baranina, ktorá sa dobre hodí ku kelu. Teraz pridá
         sa soli, čierneho korenia, majeránu, strúčok cesnaku (potom sa vyberie) — a na listy
         pokrájané zemiaky alebo niečo ryže. Zakryté nechá sa variť, kým je všetko nie mäkké.
         Zapraží sa červenou, nie hustou zápražkou, do ktorej sa dá málinko cesnaku. Keď nieto mäsa,
         môže sa dať pre chuť nejaké polievkové korenie.
   </p>
   <p>
   </p>
   <p>
    <span class="bold">
     <strong>
      200. Plnený kel
     </strong>
    </span>
   </p>
   <p>
    Kel podrobí sa podľa ľúbosti a uvarí v slanej vode. K plnienke prichystá sa nasledovné:
         Pol kila hovädziny udusí sa podľa obvyklého spôsobu na masti a na cibuli; keď je mäkké,
         poseká sa s cibuľou, ak treba i posolí sa, k tomu pridá sa uvarená ryža a korenie. Kel sa
         odcedí a ukladá na misu, ktorá zdrží väčšiu horúčosť. Na spodok misy sa dá niečo smotany,
         potom plnienka, za tým vrstva kelu, zase plnienka, kým trvá. Na vrch má prísť kel. Medzitým
         treba soliť, aby neostalo neslané. Kel narovnať a poliať smotanou. Konečne urobí sa malá,
         tmavá zápražka, ktorá rozriedi sa hodne mliekom, touto zaleje sa kel tak, aby prišla i na
         spodok, čo sa tak dá, keď sa lyžicou podvihne celá hmota. Misa položí sa do rúry, nechá sa
         pripiecť, aby kel dostal žltú farbu, misu položiť na tácňu a tak niesť na stôl.
   </p>
   <p>
   </p>
   <p>
    <span class="bold">
     <strong>
      201. Zelená fazuľa
     </strong>
    </span>
   </p>
   <p>
    Struky zelenej fazule očistia sa od vlákien. Potom sa na podlhovasté kúsky krájajú,
         umyjú a hneď do vrelej vody zavárajú. Fazuľa, keď neprestane vrieť, je hneď uvarená. Voda
         sa má osoliť, pridať baziličky a zeleného petržľanu. Keď je fazuľa mäkká, zapraží sa
         tmavšou zápražkou, dá sa octu, smotany alebo sa pritrepe mliekom.
   </p>
   <p>
   </p>
   <p>
    <span class="bold">
     <strong>
      202. Zelený hrach
     </strong>
    </span>
   </p>
   <p>
    Mladé lusky cukrového hrachu sa od vlákien očistia, polámu, čo staršie sa vylúpajú.
         Umytý hrach sa dá na masť alebo maslo, do ktorého hodil sa pokrájaný petržľan, pridá sa i
         soli a kúsok cukru. Zakrytý dusí sa, kým je nie mäkký, keď je treba, má sa i podliať. Potom
         sa dá naň za lyžicu múky, pomieša sa, nechá niečo dusiť, zaleje sa vodou, mliekom alebo
         polievkou. Podobne pripravuje sa i hrach vylúpaný.
   </p>
   <p>
   </p>
   <p>
    <span class="bold">
     <strong>
      203. Mrkev a kaleráb (kedlubny)
     </strong>
    </span>
   </p>
   <p>
    Mladé kaleráby očistené a umyté pokrájajú sa na drobné kôstky alebo rezančeky, dusia sa
         ako hrach. Tiež tak i mrkev. Oboje sa môže i spolu smiešať. Kto rád kvaku, tak i túto.
         Jednoducho sa pripravia tieto zeleniny, keď sa do vrelej vody postavia, posolia, nechajú
         variť a uvarené zapražia sa maslom. Zápražka má byť tmavšia, nie veľmi hustá; do nej sa dá
         petržľan a zaleje sa mliekom.
   </p>
   <p>
   </p>
   <p>
    <span class="bold">
     <strong>
      204. Kvaka (tuřín)
     </strong>
    </span>
   </p>
   <p>
    Kvaka môže sa dusiť ako mrkev, ale dobrá je i varená, s mäsom, najmä s čerstvou
         baraninou. Keď je uvarená, zapraží sa maslom alebo masťou, dá sa petržľanu a čierneho
         korenia. Zápražka sa môže zaliať mliekom, kto chce, môže kvaku dobrým mliekom pritrepať. Ku
         kvake miešajú sa i zemiaky a mrkev.
   </p>
   <p>
   </p>
   <p>
    <span class="bold">
     <strong>
      205. Plnený kaleráb
     </strong>
    </span>
   </p>
   <p>
    Mladé, rovné kaleráby sa obiela, umyjú, z každého skrojí sa vršok i so srdiečkom a
         odloží na bok. Z kalerábov vydlube sa prostriedok (okrúhlym nožom alebo lyžicou), potom sa
         kaleráby hodia do vrelej, slanej vody, kde sa troška obvaria. Varechou vyberú sa von, plnia
         sa plnienkou, ako kapusta alebo paprika. Iná plnienka sa pripraví z pečeného a posekaného
         mäsa, ku ktorému primieša sa dusená ryža, soľ, korenie a smotana. Tiež teľacina sa môže k
         plneniu použiť. Na rajnici upraží sa maslová zápražka, rozpustí polievkou, do nej pokladú
         sa kaleráby, osolia sa a zakryté nechajú sa dusiť. Keď sú mäkké, vyberú sa na teplú misu,
         pozostalé sa ešte rozriedi smotanou alebo polievkou, pridá soli, a keď je treba, ešte i
         polievkovým výťažkom (korením).
   </p>
   <p>
   </p>
   <p>
    <span class="bold">
     <strong>
      206. Šalát na prívar
     </strong>
    </span>
   </p>
   <p>
    Šalátové hlávky sa preberú, očistia, umyjú, pokrájajú. Niekto šalát nekrája, ale je
         lepšie, keď je podrobený. Pripraví sa omáčka, do ktorej sa dá drobno krájaného zeleného
         cesnaku, do vriacej omáčky sa dá šalát, posolí sa, ale nesmie dlho vrieť, lebo ztuhne. Pred
         nastolením sa dá octu a smotany. Podľa potreby zabije sa pozorne niekoľko vajíčok, aby sa
         nerozišly, aby sa bielok uvaril, žĺtok ale ostal mäkký. Alebo prichystá sa k nemu
         praženica.
   </p>
   <p>
   </p>
   <p>
    <span class="bold">
     <strong>
      207. Loboda
     </strong>
    </span>
   </p>
   <p>
    Mladé listy záhradnej lobody sa uvaria, odcedia, posekajú, dajú na žltú zápražku dusiť,
         potom sa zalejú mliekom a vodou. Pre chuť sa môže dať máličko cesnaku. K lobode vypražia sa
         v mlieku namočené, panírované žemle alebo rožky. Tiež môžu sa pridať sádzané vajíčka,
         praženica a iné.
   </p>
   <p>
    V nedostatku lobody — a kým tejto niet, poslúži dobre i pŕhľava, ktorej mladé lístky sa
         podobne pripravia. Divú chuť odoberie prvá voda, prípadne sa môže i dva razy obvariť.
   </p>
   <p>
   </p>
   <p>
    <span class="bold">
     <strong>
      208. Suchá fazuľa
     </strong>
    </span>
   </p>
   <p>
    Radno je fazuľu namočiť aspoň na 12 hodín do studenej vody. Takto sa aj skorej uvarí, aj
         sa stane stroviteľnejšou. Voda sa zcedí a naleje sa druhá, keď možno, potočná. Ináče sa
         môže pridať na koniec noža sody bicarbony. Fazuľa môže sa variť s mäsom, klbásou alebo i
         bez toho. Zapraží sa tmavšou zápražkou, posolí a keď je fazuľa mäkká, dá sa do nej octu.
         Kto nemôže zniesť ocot, dá si citrónovej šťavy. Pred nastolením sa dá do misy smotany.
         Taktiež varí sa i
   </p>
   <p>
   </p>
   <p>
    <span class="bold">
     <strong>
      209. Šošovica, čočka
     </strong>
    </span>
   </p>
   <p>
    V nedostatku mäsa nakrája sa na tenké lístky slanina, vypraží sa a nakrája sa na lístky
         i cibuľa. Keď je slanina i cibuľa upražená, vyberie sa na tanier a položí na teplé miesto.
         S pozostalou masťou sa môže šošovica zapražiť; ak jej je mnoho, tak sa zleje. Keď sa
         šošovica dá na misu, pokladie sa slanina s cibuľou na vrch. Ku šošovici môže sa podať na
         tanier kyslá kapusta zo suda alebo krúželky.
   </p>
   <p>
   </p>
   <p>
    <span class="bold">
     <strong>
      210. Suchý hrach
     </strong>
    </span>
   </p>
   <p>
    Hrach sa uvarí na mäkko, zapraží cibuľkovou zápražkou. V zime varí sa tiež s prídavkom
         mäsa, údenej bravčoviny a pod., ale môže sa i k tomuto dať slanina a pražená cibuľa. K
         suchej strove môže sa pridať kúsok cukru, je chutnejšia a stroviteľnejšia.
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e3629">
       </a>
       VII. Ryby
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    <span class="bold">
     <strong>
      211. Pstruh
     </strong>
    </span>
   </p>
   <p>
    Najlepšia ryba, zo sladkých vôd pochodiaca, je pstruh (lat. salmo fario). Nachodí sa ale
         len v bystrinách hôrnych potokov a menších riek. Pstruh je najlepší v lete od mája do konca
         augusta. Od októbra do januára je čas trenia a má sa šetriť. V ten čas je vôbec ani nie
         chutný. Tak ako chuť je i farba mäsa u pstruhov rozdielna, tak že už aj učení ľudia hádali
         sa o tom, že čo podmieňuje farbu mäsa u pstruhov. Často sa stáva, že v tom istom potoku sú
         pstruhy nerovné, jeden má do ružova prichodiace mäso, iný celé biele. Farbistý nádych mäsa
         závisí vraj najviac na potrave, akú pstruh dostane a ktorou sa živí, potom i od miesta, kde
         sa zdržuje. V tichej a hlbokej vode s hlinistým dnom sú pstruhy s naružovelým mäsom, v
         bystrej vode s kamenistým dnom ale nachodia sa pstruhy s bielym mäsom. Svetlejší s málo
         bodkami po bokoch má ružové mäso, tmavý pstruh a s hustejšími bodkami biele. To za to
         uvádzame tu, aby sa vedelo, že na chuť a dobrotu mäsa farba pstruha veľkého vlivu nemá, len
         nech je pstruh čerstvý, lebo ryba, ak je nie čerstvá, nestojí nič, ba rybacie mäso, keď
         prechodí do porušenia, je zdraviu veľmi škodlivé.
   </p>
   <p>
    Kto má spôsob k tomu a blízko tekutú, bystrú vodu, ten si môže pstruhov i doma vytučiť.
         K tomu sa používa nízka truhlica, opatrená malými otvormi na dvoch priečnych stranách.
         Truhlica postaví sa do tekúcej vody tak, aby cez otvory jedným bokom voda dnu vtekala, iným
         von. Do tej vložia sa pstruhy, ktoré chceme prechovať k istému času. Vrch truhlice má byť
         zatvorený, aby slnce dnu nesvietilo, — a aby nevyskočily. Pstruhy chovajú sa mäsom,
         červíkami, zvlášte ale čiernou pečenkou z hoväda. Keď dostaneme takého živého pstruha, buď
         takto chovaného alebo chytáme ho na udicu, musí byť usmrtený jedným úderom po hlave (ťažkým
         nožom). Hneď musí sa i vypitvať, lebo od vnútorností kazí sa najskorej. Keď pstruha v ten
         istý deň nemožno uvariť, je treba, aby bol aspoň očistený, ale nie namočený. Aby dostal
         tmavomodrú „hmlu“ (blaugesotten), musí sa za čerstva do tuhého octu zmočiť. Ináče by
         nevyzeral pekne. Obležaný pstruh túto farbu alebo „hmlu“ už nedostane.
   </p>
   <p>
   </p>
   <p>
    <span class="bold">
     <strong>
      212. Pstruh na teplo
     </strong>
    </span>
   </p>
   <p>
    Mnohá kuchárka vloží pekného pstruha do vrelej vody alebo octu variť — a k nemalej
         omrzlosti musí zkúsiť, že sa jej pstruh nepodaril: boky jeho sa krčia, puká, rozvára sa a
         zdnuky predsa ostáva nedovarený. Toto je chybné zachádzanie s touto vzácnou rybou. Aby sme
         ju i chutne i pekne pripravili, musíme dať rybu do studenej, už predtým prichystanej
         „polievky“ variť. K tomu cieľu postaví sa rozličná zelenina a voňavé korenie. A síce táto
         zelenina: petržľan, mrkev, kaleráb, zeler, porej (pór), cibuľa, pastrnák, bobkový list,
         čierne korenie, citronové kôrky. Táto zelenina zaleje sa vínovým octom a vodou (nezabudnime
         posoliť). Zelenina sa musí povariť, ináč keby sa len so samou rybou varila, by sa neuvarila
         dostatočne — a ryba by sa rozvarila. Keď je zelenina mäkká, odstaví sa a nechá vychladnúť.
         Len do takej chladnej postavia sa pstruhy, aby sa pozorne uvarily. Pri tom musí teplota
         pozvoľne celú rybu prechodiť, aby sa rovno uvarila. Pri vyberaní musí sa pozorovať, aby
         ryby neboly prstami vyberané, ani vidličkou roztrhané, lebo nepekne vyzerajú. Ryby vyberú
         sa na misu, k ním sa dajú zemiaky, maslo rozpražiť (musí byť čerstvé), ryby a zemiaky
         poliať a teplé niesť na stôl.
   </p>
   <p>
    Takto uvarené pstruhy môžu sa i na studeno nastoliť v aspiku alebo s majonézou, alebo
         keď toho nemáme, poliate precedenou polievkou a okrášlené zeleným petržľanom. V niektorých
         domoch pridávajú k nim olej, ocot a čierne korenie.
   </p>
   <p>
   </p>
   <p>
    <span class="bold">
     <strong>
      213. Úhor
     </strong>
    </span>
   </p>
   <p>
    Úhor stiahne sa z kože, keď sa okolo hlavy spraví nárez. Potom sa vypitvá, rozkrája sa
         na kusy a nasolí. Každý kus prepichne sa drevkom, takzvaným „špajdlom“, pokladie sa na
         ťapšu, aby drevká cez kraje preložené a ryby neboly na ťapši, a pečú sa za častého
         polievania a potierania čerstvým maslom. Kto ľúbi korenistú vôňu, môže na kúsky poklásť po
         jednom lístku šalvije a po lístku žemle.
   </p>
   <p>
   </p>
   <p>
    <span class="bold">
     <strong>
      214. Kapor smažený
     </strong>
    </span>
   </p>
   <p>
    Ryby sa pokrájajú na kúsky, osolia a nechajú za hodinu v soli; zatým sa každý kúsok utre
         čistou šatou. Na tanier pripraví sa nasl. omáčka: 1 vajíčko, 1 žĺtok, 4 lyžice bieleho
         vína, podľa potreby múky a málo soli. Cesto musí byť ako na liate cesto. V tomto sa kúsky
         zmáčajú, potom ešte do omrviniek zabalia a vyprážajú. Ryby ale možno vyprážať i na spôsob
         kuriat.
   </p>
   <p>
   </p>
   <p>
    <span class="bold">
     <strong>
      215. Hlavátka
     </strong>
    </span>
    (Lachsforelle)
   </p>
   <p>
    Táto ryba, keď je veľká, zaslúži i pozornosti, lebo má chutné mäso a málo kostí. Takúto
         veľkú rybu očistiť, umyť a posoliť. Kým stojí v soli, zatiaľ prichystajme si už spomenutú
         zeleninu, ktorú uvaríme — a vychladnuté nalejeme na rybu. Keď je ryba veľká, musí sa
         špagátom obviazať (niekde obkrútia do servítka), aby sa neroztvorila alebo nepopukala; keď
         ju necháme pozorne vrieť a zdá sa nám byť dosť mäkká, tak ju zodvihneme s riečičkou (ryby,
         ako známo, najlepšie je variť v takých primeraných nádobách s riečicou), ak je celá,
         nechajme ju vystydnúť. Vystydnutú položme na určenú misu v celosti. Potom okrášli sa
         maslom, ktoré sa nasledovne pripraví: kúsok masla roztrie sa na penu, do polovice sa dá
         niečo alkermešu, polovica ostane žltá. S týmto robia sa všelijaké okrasy okolo ryby a na
         nej podľa ľúbosti (pomocou škarnicle), okolo krajov aspik, ktorý vykrajuje sa buď takým
         krúžkovým nožíkom, alebo rozličnými furmičkami, niekde sa i len poseká a úhľadne ukladá.
         Odpadky aspiku môžu sa dať tiež do škarnicle a vytláčať rozličné okrasy. Niektoré kuchárky
         krášlia s majonézou, ale často sa to nevydarí, majonéza sa sleje a potom to nevyzerá pekne.
         Zase iné rady majú rybu olúpanú; takú za surova olúpajú a varia v servítku, no, k tomu
         treba zkúsená kuchárka, lebo taká ryba potrebuje obratnosti a pozornosti, to ľahšie sa môže
         docieliť tak, keď teplú, uvarenú pozorne olúpame. Najkrajšia je ale, keď vyzerá ako živá.
   </p>
   <p>
    K tejto rybe pridáva sa omáčka číslo 110.
   </p>
   <p>
   </p>
   <p>
    <span class="bold">
     <strong>
      216. Sterleď
     </strong>
    </span>
    (sleď)
   </p>
   <p>
    (sterleť, i keser, maď. tokhal, nem. Störl i Steirl)
   </p>
   <p>
    Ryba táto je dlhá, no zriedka kedy je dlhšia vyše metra, v najlepšom páde vyše 12 kilo.
         Nachodí sa u nás v Dunaji od Bratislavy nadol, ešte i pri Linci je nie zriedkavá, ba vyjde
         hore až po mesto Ulm. Podoby je dosť hrubej, skoro okrúhlej, hlavu má dlhú, pysk tenký a
         končitý. Chvost pozostáva z jednej malej a veľkej čiastky, to jest zo dvoch krýdiel. Telo
         je päť radami ostnatých štítkov obložené. Štítky chrbtové, na predku najnižšie, vystupujú k
         zadku vyššie a končia sa ostro. Farba chrbta je tmavo-šedivá, bruško svetlejšie, plutvy
         chrbtové, prsné a chvost tiež šedivé.
   </p>
   <p>
    Pri čistení musíme potiahnuť vrchné pero pri vrchu, lebo tam je začiatok žily, ktorá ide
         krížom cez chrbát a až do pysku, takto ju možno usmrtiť. (Netreba snád dokladať, že ryby
         treba kupovať, nakoľko je to možné, len živé, lebo ryba veľmi rýchlo berie porušenie.)
         Chrbtový štít alebo hrebeň nesmie sa vziať dolu. Ináče očistiť, umyť, posoliť — a ak je
         ryba veľká, posťahovať špagátom, aby sa s ňou lepšie narábať mohlo a aby sa nerozvarila.
         Pri tejto rybe, ako i pri iných, je dobre, keď sú pri ruke nádoby na varenia rýb, aby ryba
         v celosti ostať mohla a aby sa pri vyberaní zo svojej polievky nerozpadla. Uvarí sa tiež
         tak ako v predpisoch o iných rybách, t. j. so zeleninou, ktorá už skorej vrela a
         vychladnutá naleje sa na rybu. Keď je uvarená a vystydnutá, vtedy sa koža s nej od hlavy
         dolu stiahne; musí sa to diať pozorne. Rybu polom položíme hore chrbtom na dlhú misu, k
         tomu určenú, a okrášlime už udaným spôsobom.
   </p>
   <p>
    Táto ryba môže sa ale i za tepla dať s omáčkou, tak rečenou „holandskou“, pridať možno i
         teplé zemiaky.
   </p>
   <p>
   </p>
   <p>
    <span class="bold">
     <strong>
      217. Rybárska polievka
     </strong>
    </span>
   </p>
   <p>
    Z viacerých menších alebo i väčších rýb niekoľko kusov na drobno pokrájať do rajnice,
         dať k tomu hodne cibule, pokrájanej na rezance, za lyžičku ružovej papriky, soli, vodou
         zaliať a pomaly nechať variť. Nesmie sa miešať lyžicou, len rajnicou potriasť. Rybacia
         polievka je dobrá len z rýb, žijúcich vo vodách sladkých.
   </p>
   <p>
   </p>
   <p>
    <span class="bold">
     <strong>
      218. Lipne
     </strong>
    </span>
   </p>
   <p>
    Lipne sú ostnatejšie, ale môžu sa práve tak pripraviť ako pstruhy alebo vypražiť ako
         kurence, ale i na studeno. Chutné sú i na nasl. spôsob: Drobno pokrájanú slaninku dať do
         širokej nádoby, keď žlkne pridať masla, do toho hodne krájanej cibule. Keď je cibuľa už
         žltá, dajme do nej podľa ľúbosti papriky, varešku zmočme do múky a pomiešajme masť, na to
         málo studenej vody, aby zovrela, ktorá sa musí vypariť, lebo len zato sa robí, aby cibuľa
         prevrela, na to hneď poklaďme ryby, ktoré boly už predtým očistené a posolené. Zakryté
         nechať povoľne pražiť; po pár minútovom pražení lopatkou pozorne poobracať, potom hneď
         odstaviť. Musíme na to pozor dávať, aby ostaly celé a mäkké. Pozorne ich pokladieme na
         misu, precedenú omáčku (šťavu) dáme na ne a teplé nastolíme.
   </p>
   <p>
   </p>
   <p>
    <span class="bold">
     <strong>
      219. Pečená šťuka
     </strong>
    </span>
   </p>
   <p>
    Šťuka, čo i väčšia alebo viac menších, sa po náležitom očistení a posolení položí na
         pekáč, a síce hore chrbtom tak, že sa brušné čiastky roztiahnu a ryba leží nepoškodená. Na
         pekáči musí už skorej byť rozpražené maslo. Pri častom polievaní s maslom (prípadne masťou)
         pečie sa šťuka asi za pol hodiny. Keď je troška pripečená, potrie sa drobno utretou
         (porajbanou) cibuľkou, kde jesto a radi majú tú príchuť, môže sa drobno pokrájaným heringom
         (slanečkom). Pečienka sa pridá tiež do masti. Keď je ryba upečená, vyberie sa von a do
         masti sa vleje kyslej smotany, niečo vody a zvarí sa v dobrú pikantnú omáčku. Do tejto
         omáčky sa môže pridať i polievka z obvarených odpadkov. Ryba pokrája sa na úhľadné kusy a
         precedená omáčka nesie sa k nej v osobitnej nádobke.
   </p>
   <p>
   </p>
   <p>
    <span class="bold">
     <strong>
      220. Úhor na modro
     </strong>
    </span>
   </p>
   <p>
    Úhor, očistený, pokrája sa na kusy, vloží na misu a poleje vrelým, posoleným octom, za
         chvíľu nechá sa v tom octe stáť. Na rajnici varí sa zelenina: mrkev, zeler, petržľan a
         cibuľa i čierne korenie, bobkový list a podľa ľúbosti i šalviový list a na príchuť i niečo
         soli s octom. Potom sa ocot precedí, keď vychladne, postaví sa znovu i s kusami ryby do tej
         istej nádoby, kde vrela zelenina a pridá sa ešte trochu vína. Keď je ryba uvarená, vezme sa
         von a ocot sa môže s niekoľkými rozmiešanými žĺtkami a kaperlami zavariť na omáčku, ktorou
         sa ryba poleje.
   </p>
   <p>
    <span class="emphasis">
     <em>
      Udržanie rýb.
     </em>
    </span>
    Keď sme prinútení ryby za pár dní odložiť alebo
         posielať, vypitvajme ich, naplňme pŕhlavou (kopřivou) zvrchu i zdnuky. Všetko to spolu
         oviňme starou, v octovej vode zamočenou šatou a tak položme do pivnice alebo pošlime
         poštou.
   </p>
   <p>
   </p>
   <p>
    <span class="bold">
     <strong>
      221. Rybäcí paprikáš
     </strong>
    </span>
   </p>
   <p>
    Keď jesto, môžu sa vziať viaceré druhy rýb, ale i z jedného dostačí. Ryby sa očistia,
         umyjú, na kúsky pokrájajú. Na rajnicu sa dá masti, hodne nakrájanej cibule, ružovej
         papriky. To sa zaleje vodou a nechá zovrieť. Keď vrie, dajú sa kúsky rýb dnu, posolia a
         zakryté nechajú sa variť, kým je mäso nie mäkké, čo trvá asi hodinu. Miešať ich netreba,
         ale kedy-tedy potriasť rajnicou.
   </p>
   <p>
   </p>
   <p>
    <span class="bold">
     <strong>
      222. Sumec
     </strong>
    </span>
    (horvatsky: som)
   </p>
   <p>
    Po náležitom očistení (sumec nemá šupín) sa umyje, posolí a položí na pekáč, do ktorého
         dala sa masť alebo kúsok masla. Na rybu nakrája sa hodne cibule, dá sa čierne korenie a
         paprika. V rúre nechá sa piecť asi za hodinu, pri čom sa musí oblievať šťavou, ktorá sa
         utvorí na pekáči. Potom sa preleje hustou smotanou a popráši ružovou paprikou, po ktorej
         dostane ryba peknú ružovú farbu. Ešte sa položí do rúry zapiecť, potom sa ryba pokrája na
         úhľadné kúsky, poleje omáčkou a teplá sa dá na stôl.
   </p>
   <p>
   </p>
   <p>
    <span class="bold">
     <strong>
      223. Marinovanie rýb
     </strong>
    </span>
   </p>
   <p>
    Upečená alebo vypražená ryba pokrája sa na kúsky, vloží do nádoby (kamenného hrnca alebo
         skla) a zaleje moridlom. Na to sa vrch nádoby obviaže, odloží na studené miesto. — Tiež sa
         môžu kúsky rýb striedavo ukladať s bobkovými listami, korením, citronovými kolieskami a
         potom polejú sa rozriedeným, prevareným octom (lepšie vínovým). Dobre je, keď sa na vrch
         naleje niečo jemného tabuľového oleja. Iné moridlo pripraví sa z polovice octa, z polovice
         bieleho vína, k tomu pridajú sa šarlotky (drobné cibuľky), lístky bobkové, soľ, čierne
         korenie, citronová kôrka, sväzok tarkanu, a komu je príjemné, i lístky šalvie a majeránu.
         Moridlo naleje sa na ryby chladné, nádoba sa obviaže a odloží.
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e3771">
       </a>
       VIII. Pečienky z domácich zvierat
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    <span class="bold">
     <strong>
      224. Hovädzia pečienka
     </strong>
    </span>
   </p>
   <p>
    Pri polievkach bolo už spomenuté, že má byť mäso odležané, aby bola pečienka mäkká a
         krehká. Keď sa má pečienka dusiť, nepotrebuje mnoho masti, lebo masť suší, ale viac
         podlievania. Kde ide o praženie a pečenie, tam masť nesmie vystať. Ako omastok k pečienkam
         hodí sa najlepšie dobrá, údená slanina, potom masť (bravčová) — menej maslo. K pečeniu
         najlepšie kusy sú: sviečkovica, roštenka, vrchný šial (felsár) a biela pečenka. — Obyčajne
         pripraví sa pečienka, keď sa dobrý kus naklope, posolí a prípadne slaninou popreťahuje. Na
         rajnicu sa dá na lístky pokrájanej slaniny, hodne cibule, niečo papriky a korenia. Na to sa
         položí mäso a nechá sa pripiecť. Keď už nemá vlahy, podleje sa vodou a zakryté nechá sa
         dusiť. Musí byť mäkké, šťavnaté a pekne do tmava upečené. Toto je ten najjednoduchejší
         spôsob. Aby bolo skorej mäkké, môže sa k soli primiešať sody bikarbony na koniec noža.
   </p>
   <p>
   </p>
   <p>
    <span class="bold">
     <strong>
      225. Pečienka s korenistou omáčkou
     </strong>
    </span>
   </p>
   <p>
    Prichystané mäso, bez koštiaľa, našpikuje sa jeden rad slaninou, jeden rad šunkou.
         Pokrájaný zelený petržľan, drobno krájaná cibuľa, tiež niekoľko drobno krájaných hribov,
         soli a korenia smieša sa na tanieri, do toho poobáľa sa mäso a položí na rajnicu, v ktorej
         je pokrájaná slanina, cibuľa a mrkva. Rajnica sa zakryje, položí na sporák; pri miernom
         ohni nechá sa mäso dusiť. Aby neprihorelo, má sa obrátiť a podlievať. Keď je hotové,
         pečienka sa pokrája, omáčka sa na ňu precedí a nesie na stôl. Táto pečienka je dobrá i
         studená.
   </p>
   <p>
   </p>
   <p>
    <span class="bold">
     <strong>
      226. Pečienka s vrchného šialu
     </strong>
    </span>
   </p>
   <p>
    Prichystané, poklopané mäso sa nasolí a v múke poobáľa. V hlinenom pekáči alebo rajnici
         rozpraží sa málo masti, mäso sa dá do nej, obráti, položí na sporák a zakryté nechá sa
         dusiť. Keď sa pripražilo, obráti sa a podlieva. Keď je mäkké a dostalo farbu, zaleje sa
         smotanou, pridá sa krájanej cibule a keď i toto zovrelo, precedí sa na pokrájanú pečienku.
   </p>
   <p>
   </p>
   <p>
    <span class="bold">
     <strong>
      227. Biela pečienka
     </strong>
    </span>
   </p>
   <p>
    Naklopaný kus mäsa popreťahuje sa slaninkou, v čiernom korení poobáľanou. Na rajnici
         rozpraží sa masť, do nej sa dá cibuľa, mrkev a petržľan, pokrájaný na lístky, na to sa
         položí mäso, posolí a zakryté sa nechá dusiť. Keď pečienka začína žlknúť, dá sa na ňu málo
         múky, zaleje sa polievkou alebo pridá sa rozpusteného polievkového korenia, čím sa omáčka
         značne napraví. Omáčka môže sa precediť na pečienku alebo sa osobitne v misočke nesie na
         stôl. Túto pečienku možno drobno pokrájaným cesnakom potrieť.
   </p>
   <p>
   </p>
   <p>
    <span class="bold">
     <strong>
      228. Plnená biela pečienka
     </strong>
    </span>
   </p>
   <p>
    Vezme sa 1 1/2 kg bielej pečienky, z ktorej vykrojí sa pozorne prostriedok, aby to
         vyzeralo ako vrecúško. Vykrojené mäso poseká sa na drobno, potom posolí a pokorení podľa
         ľúbosti. K tomu pridajú sa 3 celé, vo vode dobre rozmoknuté a vyžmíkané žemle, ktoré sa
         dobre rozmiesia s posekaným mäsom; pridá sa soli a korenia. S týmto naplní sa povstalý
         otvor, zašije a dá sa na pripravenú masť, a síce k tomu potrebné je: za lyžicu masti a dve
         na drobno pokrájané hlávky cibule; pečienka položí sa na to pokorenená a posolená i z
         vonku. Potom ešte podleje sa pol litrom vody a nechá sa zakryté dusiť asi za 1 1/2 hodiny.
   </p>
   <p>
   </p>
   <p>
    <span class="bold">
     <strong>
      229. Hovädzie úrezky
     </strong>
    </span>
    (šnicle),
    <span class="bold">
     <strong>
      preťahované slaninou
     </strong>
    </span>
   </p>
   <p>
    Z dobre uležaného, krehkého a naklopaného mäsa nakrájajú sa na dva prsty hrubé a na prst
         široké rezy, naklopú sa ešte raz, posolia, položia tri jedno na druhé a preťahujú sa
         slaninou. Na rajnicu sa dá masti, drobno nakrájanej cibuľky a prípadne korenia. Keď začne
         cibuľka voňať, dajú sa rezy dusiť. Keď sú už krehké, posypú sa múkou a zalejú dobrou kyslou
         smotanou; octu sa tiež pridá.
   </p>
   <p>
   </p>
   <p>
    <span class="bold">
     <strong>
      230. Hovädzia pečienka so zvláštnou omáčkou
     </strong>
    </span>
   </p>
   <p>
    K tejto príprave potrebné je mäso spolu i s mastným okrajom. Na kilo počítajú sa tieto
         prídavky: 1 lyžica červeného vína, jedna smidka čierneho chleba, 2 lyžice vínového octu,
         jeden bobkový list, 3 cibule (jedna neolúpaná, 2 olúpané), 3 deka masti, jeden menší
         petržľan, 7 deka slaniny na preťahovanie, tiež i kožku z nej, soľ, čierne korenie, jeden
         voňavý hrebíčok a iné korenie podľa vôle. V rajnici dá sa masť zohriať, nie pražiť; na masť
         sa dá mäso dobre naklopané a slaninkou husto popreťahované. Na strmom ohni nechá sa
         zažlknúť. Za tým dajú sa všetky spomenuté veci dnu, tiež 2 varechy vody a zakryté nechá sa
         mäso pariť, kým je nie mäkké. Tu i tu sa musí obrátiť a podliať. Potom sa pečienka vyberie;
         omáčka sa precedí a ochutná, či je dosť kyslá alebo slaná, podľa toho sa prisolí alebo
         pridá vína (prípadne octu). Od chleba je omáčka vláčna a pekne zbarvená; ak je riedka, môže
         sa lyžička múky rozmiešať vo vode alebo v studenej polievke a nechá sa zvariť. Pokrájaná
         pečienka poukladá sa na misu, omáčka sa naleje na ňu alebo podáva sa v misočkách okreme, čo
         je i praktickejšie. Kosti a odpadky mäsa môžu sa uvariť a s prídavkom obvyklej zeleniny,
         málo soli, polievkového korenia dajú chutnú polievku. I zapražiť sa môže a síce
    <span class="emphasis">
     <em>
      tmavou
     </em>
    </span>
    zápražkou. K polievke hodia sa žemľové kostky.
   </p>
   <p>
   </p>
   <p>
    <span class="bold">
     <strong>
      231. Sviečková pečienka alebo filet
     </strong>
    </span>
   </p>
   <p>
    Filet (filé) menuje sa pečienka rozlične pripravená a tiež vzatá z rôznych čiastok
         zvieraťa. Predovšetkým zovie sa tak krehká pečienka sviečková alebo ľadvina všetkého
         jatečného dobytka a zveriny. U drôbeže je to mäso odlúpené od kosti a vôbec mäso prsné, u
         ryby zase mäso z chrbta a kosti zbavené. Francúzi označujú malé dávky, na príklad octu,
         slovom un filet de vinaigre (ön filé dö vinégr, t. j. máličko octu).
   </p>
   <p>
    <span class="emphasis">
     <em>
      Filet so zeleninou
     </em>
    </span>
    (a la jardiniere). Dobre slaninou prešpikovaná
         sviečkovica opeká sa pol hodiny na rozpálenej masti (alebo masle), potom poleje sa
         polievkou, ktorá za hodinu vrela s korienkami rozličnej zeleniny, cibuľou, bazaličkou,
         bobkovým listom, čiernym korením v zrnkách a potom precedená. Rajnica s mäsom sa prikryje,
         mäso udusí sa na mäkko, a keď treba, podlieva sa polievkou, do ktorej, ak jesto, primieša
         sa vína (v jemnej kuchyni madeirské víno). Medzitým prichystá sa rozličná zelenina, očistí
         a zúbkovým nožom úhľadne prikrojí, na príklad malé mrkvičky, kaleráb, zeler, strúčky
         fazule, ugorky, chresť, karfiol, malé cibuľky a hlávky šalátové. To sa pozorne v slanej
         vode na mäkko uvarí a na masle ale pozorne usmaží, aby pôvodnú formu a barvu neztratilo.
         Potom sa mäso pekne pokrája, pokladie na misu, obloží zeleninou, aby to i oku lahodilo.
         Šťava, v ktorej sa mäso dusilo, sa odmastní, trošku múkou popráši, zaleje vínom, smiešaným
         s polievkou alebo len príjemne okyslenou vodou; keď zovre, obleje sa pečienka a nesie na
         stôl.
   </p>
   <p>
   </p>
   <p>
    <span class="bold">
     <strong>
      232. Sviečková pečienka na rýchlo
     </strong>
    </span>
   </p>
   <p>
    1. Kus dobrej, uležanej sviečkovice občistí sa od blaniek, naklope, napichá slaninkou a
         posype soľou. Na masť sa dá cibule, mrkvy a niečo zeleru, položí sa na to i mäso a s dobre
         priliehajúcou pokrievkou dá sa na dosť strmom ohni dusiť. Keď je pečienka mäkká, čo netrvá
         dlho, vezme sa von, masť sa pretrie, znovu sa dá na sporák i s pečienkou, a akonáhle príde
         do varu, pridajú sa asi dva deci dobrej, kyslej smotany. Omáčka už nesmie dlhšie vrieť,
         odloží sa na bok. Omáčka má byť tmavá, chutná a nie hustá.
   </p>
   <p>
    2. Pekný kus sviečkovice sa odžilkuje, naklope, posolí a pokorení a na všetky boky dobre
         múkou posype. Z odpadlého loja nakrájajú sa kostky, položia na rajnicu, k tomu hodne
         nakrájanej cibule. Rajnica sa dá na prudký oheň, mäso vloží sa do nej a nechá pripražiť.
         Keď je na jednej strane pripražené, obráti sa, aby sa i tam pripieklo. To trvá asi štvrť
         hodiny.
   </p>
   <p>
   </p>
   <p>
    <span class="bold">
     <strong>
      233. Sviečková pečienka na iný spôsob
     </strong>
    </span>
   </p>
   <p>
    Sviečkovica zbaví sa žiliek, umyje, posolí a potre paprikou. Zo slaniny nakrájajú sa
         tenké listy, tými sa sviečkovica obalí a zaviaže špagátom. Na rajnicu sa dá rozpražiť masť
         (kto chce, i maslo), do toho dať dve drobno krájané cibule, jeden bobkový list, kúsok
         citronovej kôrky, niekoľko zrniek čierneho a niekoľko nového korenia, prípadne i zelenina.
         Mäso vloží sa dnu, podleje máličko polievkou alebo vodou, potom i smotanou, prikryje sa
         pokrievkou a nechá sa dusiť. Počas dusenia musí sa niekoľkoráz pozorne obrátiť, aby sa
         nepripiekla. Asi za dve hodiny je pečienka mäkká, vyberie sa von, odstráni sa špagát i
         slanina a mäso pokrája na kúsky. Do omáčky sa dá smotany, v ktorej primiešané boly 2 lyžice
         múky. Keď omáčka zovrela, precedí sa na mäso a nastolí sa teplé.
   </p>
   <p>
   </p>
   <p>
    <span class="bold">
     <strong>
      234. Pečienka s kyslou omáčkou
     </strong>
    </span>
   </p>
   <p>
    Prichystané mäso obarí sa moridlom, pri omáčkach udanom, a odloží do chladného, kým sa
         neupotrebí. Potom sa popreťahuje slaninou; ak je moridlo málo slané, posolí sa. Pečienka sa
         dá piecť alebo dusiť pri častom podlievaní moridlom. Keď by polievka bola pribledá, urobí
         sa malá, tmavá cibuľková zápražka, do ktorej sa pridá cukru, aby sa pripálila, smieša sa s
         pečienkovou šťavou, pridá sa smotany, s niečo múkou rozmiešanej. Mäso sa pokrája, omáčka sa
         naň precedí.
   </p>
   <p>
   </p>
   <p>
    <span class="bold">
     <strong>
      235. Beefsteak
     </strong>
    </span>
    (bifsték)
   </p>
   <p>
    Na beefsteak berie sa mäso zo sviečkovice. Sviečkovica musí byť odložená, kosti, loja,
         žiliek a blaniek pozbavená. Potom sa pokrája na kúsky asi dva prsty široké; každý kúsok sa
         naklope, nožom sa narovná, aby kúsky vyzeraly ako okrúhle úrezky (šnicle). Posolia sa,
         posypú málo čiernym korením a drobno krájanou cibuľou, prípadne sa každý úrezok poleje
         rozpusteným maslom. Takto pripravené majú postáť aspoň za dve hodiny. Krátko pred
         nastolením rozpraží sa masť na plytkej rajnici, úrezky položia sa na masť, pripečú sa na
         jednej strane, nožom alebo lopatkou sa obrátia na druhú, aby sa i tá pripiekla. Vidličkou
         sa nemá pichať, aby šťava neunikala. Pečenie nemá dlho trvať; na angl. spôsob pripravený
         sték má byť zdnuka ružový, temer surový, kto to ale nechce, nechá piecť pomaly, aby sa
         úrezky úplne prepiekly. Na rozhriatu misu ukladajú sa a obložia praženými zemiakmi, parenou
         ryžou, vajíčkami, v celosti usmaženými. Prílišná masť sa zleje, do ostatnej sa naleje vody
         alebo polievky, nechá sa zvariť a vyleje sa na úrezky.
   </p>
   <p>
    Vajíčka sa môžu usmažiť i na úrezkoch. Keď je sték už s jednej strany upečený, obráti sa
         a na tú upečenú stranu zabije sa vajíčko, ale tak pozorne, aby sa nerozišlo. Vajíčko sa
         posolí, posype sa čiernym korením a drobno sekanou pažítkou. Bielok musí stuhnúť, žĺtok
         musí ostať mäkký. Keď je usmažené, musí sa pozorne i s úrezkom klásť na misu.
   </p>
   <p>
   </p>
   <p>
    <span class="bold">
     <strong>
      236. Mäso z polievky namiesto pečienky
     </strong>
    </span>
   </p>
   <p>
    Keď neľúbime varené mäso, môžeme ho po obvarení pripraviť tak, aby chutnalo ako
         pečienka. To sa dá na dvojaký spôsob docieliť.
   </p>
   <p>
    1. Do rajnice nakrája sa na listy slanina, pokladie sa po dne hodne cibule, zeleného
         petržľanu a nechá sa na červeno upražiť. Potom podliať vodou, mäso z polievky sa pokrája,
         posolí, trochu čierneho korenia, dá sa dnu do rajnice, a nechá sa dusiť, ale nie dlho.
   </p>
   <p>
    2. Kus cukru s trochu vínom dať do rajnice, upáliť na tmavo; mäkko uvarené mäso posoliť,
         dať do cukru, so všetkých strán poobracať, trochu polievky doliať, kúsok masla, trochu
         múky, krájanú citrónovú kôrku. Omáčka sa precedí a tak sa dá na stôl.
   </p>
   <p>
   </p>
   <p>
    <span class="bold">
     <strong>
      237. Zakrúcaná pečienka
     </strong>
    </span>
   </p>
   <p>
    1. Pekný, tenko odrezaný kus hovädzieho mäsa, asi pol kila, sa naklope, nasolí a niečo i
         pokorení; tiež tak pripraví sa primeraný kus teľaciny, ktorý sa potom položí na hovädzí
         úrezok. Konečne vezme sa i podobný kus bravčoviny, pripraví sa ako predošlé, položí na
         teľacinu a všetky tri kusy sa spolu zakrútia, slaninou popreťahujú a na masť dajú upiecť.
         Upečené krájajú sa na tenké, úhľadné kusy. Je chutné, a dobre pripravené i na mise dobre sa
         vyníma.
   </p>
   <p>
    2. Všetky tri kusy prichystajú sa ako hore udané, potom sa spolu zkrútia a špagátom tuho
         sviažu. Na rajnicu prichystá sa nasledujúce: za lyžicu masti, trošku vody, niečo octu, 1
         bobkový list, málo čierneho korenia, mrkvy, zotretej na trelci — a dve pokrájané cibule. Do
         toho vložiť prichystané mäso, zakryté nechať dusiť, keď treba, podlievať vodou. Keď je mäso
         mäkké, vyberie sa, špagát sa odkrúti, pečienka sa pokrája na úhľadné kúsky, omáčka pretre
         sa cez sitko alebo keď ľúbo, môže sa predtým i kyslou smotanou zatrepať.
   </p>
   <p>
    3. Úrezky hovädzieho mäsa sa dobre naklopú, posolia, čiernym korením posypú a natierajú
         sa drobno sekanou slaninou, ku ktorej pridalo sa i cibule. Každý kus sa krúti, bielou
         cvernou obkrúti a položí na masť. Pri častom polievaní nechá sa do mäkka udusiť. Po upečení
         sa cverny odstránia.
   </p>
   <p>
    4. Pod čís. 1. — 2. udané kusy môžu sa natrieť i uparenou ryžou. Kusy sa, ako pri čís.
         1., slaninou popreťahujú.
   </p>
   <p>
   </p>
   <p>
    <span class="bold">
     <strong>
      238. Plnená roštenka
     </strong>
    </span>
    (Rostbraten)
   </p>
   <p>
    1. Väčší kus roštenky sa naklope, posolí, posype čiernym korením. Odpadky (žilky a
         mastnota), kúsok údeného mäsa, slaninky, cibule, mrkvy sa poseká, posolí, okorení. Touto
         plnienkou natre sa roštenka, zkrúti sa, aby sa nerozpadla, cvernou zaviaže, na masti s
         cibuľou a paprikou sa dusí. Pri podlievaní je asi za 11-2 hodiny hotové. Miesto inej
         plnienky sa môžu i hríby udusiť a nimi plniť.
   </p>
   <p>
    2. Kúsky mäsa rozklopú sa na tenké listy (nemusí byť roštenka), posolia sa, potom plnia
         sa plnienkou zo sekaniny, aká sa upotrebuje k plneniu kapusty. Úrezky sa zakrútia, cvernou
         obviažu, dajú sa na horúcu masť s cibuľou. Keď mäknú, podlejú sa pretretými paradajkami.
   </p>
   <p>
    3. Naklopané roštenky zaokrúhlia sa, posolia a natierajú kašovinou z posekaných
         odpadkov, rozmočenej žemle, kaprlat, sardelky, vajíčka, sekaného zeleného petržľanu,
         korenia a soli. Roštenky sa zakrútia, cvernami obviažu a dusia sa na slanine so zeleninou
         (cverny sa odstránia).
   </p>
   <p>
   </p>
   <p>
    <span class="bold">
     <strong>
      239. Vajíčkami plnená pečienka
     </strong>
    </span>
   </p>
   <p>
    Kus vrchného šialu rozklopať, posoliť, pozdĺž poklásť na tvrdo uvarené obielené vajíčka.
         Zakrútiť, špagátom obviazať, pridať masť, bobkový lístok, majerán, cibuľu na listy, kúsok
         cesnaku a v rúre upiecť. Upečené sa pokrája, na misu kladie a šťavou poleje.
   </p>
   <p>
   </p>
   <p>
    <span class="bold">
     <strong>
      240. Hovädzí jazyk s poľskou omáčkou
     </strong>
    </span>
   </p>
   <p>
    Do slanej vody, do ktorej pridá sa zelenina a korenie, vloží sa jazyk a nechá sa variť.
         Keď je mäkký (varí sa 2-3 hodiny), vyberie sa von a vloží sa do studenej vody, aby sa dal
         lepšie olúpať. Olúpaný sa nakrája na okrúhle kúsky a vloží do omáčky takto pripravenej:
         tmavá zápražka sa prichystá, do nej sa dá cibuľky, cukru, ak jesto pri ruke strúhaného
         (rajbaného) medovníka, octu, a zaleje sa polievkou, v ktorej sa jazyk varil. To sa nechá za
         chvíľu povariť, keď je málo slané alebo kyslé, pridá sa, čo je potrebné, potom sa precedí.
         K tomu dávajú sa i na rezančeky krájané mandle a hrozienky.
   </p>
   <p>
   </p>
   <p>
    <span class="bold">
     <strong>
      241. Peklovaný hovädzí jazyk
     </strong>
    </span>
   </p>
   <p>
    1. Jazyk sa umyje, natre soľou, tlčeným korením, sanitrou a pokrájanou cibuľou. V tomto
         moridle môže jazyk stáť aj viacej dní. Keď sa má variť, postaví sa so všetkou tou
         prípravou, tedy len vody treba nabrať, a nechá sa variť. Keď je mäkký, olúpe sa, pokrája na
         kusy a obloží sa ryžou, červenou kapustou alebo i len chrenom. Z tohoto moridla môže sa
         jazyk dať i zaúdiť.
   </p>
   <p>
    2. Jazyk sa uvarí v slanej vode, olúpe sa, udusí na málo masti; pokrájaný obloží sa
         omrvinkami na masle upraženými a podleje polievkou.
   </p>
   <p>
   </p>
   <p>
    <span class="bold">
     <strong>
      242. Baranina
     </strong>
    </span>
    (skopové)
   </p>
   <p>
    Baranie mäso je po hovädzine najsilnejšie a najzáživnejšie; je ľahko stroviteľné, ale
         bez loja, lebo loj je ťažký, skoro stydne a potom razí. I slabší ľudia a rekonvalescenti
         môžu jesť baraninu, keď je dobre pripravená. Prvotriedne mäso je zo stehien a z chrbta,
         druhotriedne z pliec, t. j. z lopatiek, treťotriedne rebrá a štvrtotriedne nohy a hlava.
         Baranina sa väčšinou tak dá pripraviť ako hovädzina.
   </p>
   <p>
   </p>
   <p>
    <span class="bold">
     <strong>
      243. Baranie stehno
     </strong>
    </span>
    (kýta)
    <span class="bold">
     <strong>
      na
            spôsob diviny
     </strong>
    </span>
   </p>
   <p>
    1. Zo stehna soberie sa všetek tuk a podľa možnosti i blanky. Pošúcha sa korením, soľou
         a borievkami (tlčenými) a vloží do hlinenej nádoby a zaleje vrelým, s vodou smiešaným
         octom. Pridá sa ešte pokrájaná cibuľa, mrkev, kto chce, i citronové kôrky a bobkový list.
         Za 2-3 dni nechá sa v tomto moridle stáť. Keď sa má piecť, vyloží sa pekáč lístkami slaniny
         a kožky. Na to položiť pečienku, podliať troška moridlom a nechať v rúre piecť. Občas
         podlievať moridlom. Ostatná polievka môže sa po upečení pridať; niečo múky a kyslej smotany
         k tomu svariť a precediť na pečienku, ktorá sa na pekné kúsky pokrája a na misu ukladá.
   </p>
   <p>
    2. Stehno zbaví sa loja a kožtičiek, naklope sa a zakrúti sa do šaty vo vínovom alebo v
         inom dobrom octe namočenej. Skôr ešte môže sa obložiť korením podľa dobrozdania: bobkovým
         listom, tarkanom, borievkami atď. V tej šate (kuchynský uterák alebo starší servítok),
         zavesí sa na prievan, ale musí sa každý deň octom navlhčiť. Deň pred pečením popreťahuje sa
         slaninou; ešte na 24 hodín položí sa do mlieka. Za tým sa osuší, nasolí, na masti do mäkka
         udusí a na hnedo pripečie. Omáčka sa môže prihotoviť podľa výšudaných predpisov, ale môže
         sa aj len sama pečienková šťava poliať na pokrájanú pečienku.
   </p>
   <p>
   </p>
   <p>
    <span class="bold">
     <strong>
      244. Baranie stehno na iný spôsob
     </strong>
    </span>
   </p>
   <p>
    Predošlý predpis je dobrý tam, kde treba zachovať zbytočné mäso na viac dní. Kto ale
         potrebuje hneď pripraviť pečienku, môže to takto urobiť: Očistí sa z kožtičiek a loja,
         našpikuje slaninou a posolená vloží do hlbokej rajnice na masť, na ktorej dusí sa cibuľka;
         k tomu pridá sa čierne a nové korenie, bobkový list, mrkev, zeler a petržľan. Zakrytá nechá
         sa dusiť pri podlievaní a potom pripiecť na tmavo, konečne do šťavy pridá sa za lyžičku
         múky, rozpustí polievkou alebo vínom a pridá sa kyslej smotany podľa ľúbosti.
   </p>
   <p>
   </p>
   <p>
    <span class="bold">
     <strong>
      245. Baranie kotlety na rýchlo
     </strong>
    </span>
   </p>
   <p>
    1. Baranie kotlety sa od kosti obrežú, poklopú, zaokrúhlia a posolia. Na rajnici
         rozpraží sa masť, do nej sa dá cibuľka; keď je do poly usmažená, dajú sa kotlety a na
         prudkom ohni nechajú sa na obe strany pripiecť. Potom sa masť zleje, miesto nej sa dá z
         kostí pripravenej polievky a v tej polievke sa nechajú dovariť.
   </p>
   <p>
    2. Naklopané kotlety sa posolia, obalia do múky, vajíčka a rožkových omrviniek a
         vyprážajú sa v horúcej masti.
   </p>
   <p>
    3.
    <span class="emphasis">
     <em>
      Kotlety s kapustou.
     </em>
    </span>
    Na spodok hlbokej rajnice sa dajú lístky
         slaniny, na to vrstva novej kapusty, kelu, na kapustu naklopané, koštiaľov zbavené kotlety,
         ktoré sa posolia a tlčeným korením a rascou posypú. Na kotlety kapusta atď. Na samý vrch sa
         dajú tenké lístky olúpaných surových zemiakov, ktoré sa tiež posolia a zalejú kyslou
         smotanou. Rajnica sa dá do vriacej vody a zakrytá nechá sa variť asi dve hodiny.
   </p>
   <p>
    4.
    <span class="emphasis">
     <em>
      Baranie rebierka vyprážané.
     </em>
    </span>
    Baranie rebierka sa v slanej vode
         uvaria, potom sa vyberú, nechajú vychladnúť, koštiale povyberajú — mäso pokrája sa na
         štvorce, obáľa sa v múke, vajíčku a omrvinkách a vypráža sa v horúcej masti.
   </p>
   <p>
   </p>
   <p>
    <span class="bold">
     <strong>
      246. Barania škvarenina
     </strong>
    </span>
    (pörkölt)
   </p>
   <p>
    Baranina poseká sa na malé kúsky, dá sa masť, v ktorej pražila sa cibuľa. Pridá sa
         papriky a soli a pri častom podlievaní dusí sa na mäkko.
   </p>
   <p>
   </p>
   <p>
    <span class="bold">
     <strong>
      247. Baranina s cesnakom
     </strong>
    </span>
   </p>
   <p>
    Uležaný kus baraniny (zo stehna), popichá sa nožom — a do každého zárezu dá sa tenký
         kúsok cesnaku a slaniny. Posolené mäso dá sa na rajničku s masťou a cibuľou a nechá sa do
         tmava usmažiť. Podá sa alebo ku zelenine alebo samostatne so zemiakmi a kyslými ugorkami.
   </p>
   <p>
   </p>
   <p>
    <span class="bold">
     <strong>
      248. Plnená baranina
     </strong>
    </span>
    (skopové)
   </p>
   <p>
    Kožtička od rebierok sa pozorne poodťahuje, do otvoru naleje sa takto pripravená
         plnienka: kúsok masti sa rozpraží, do nej sa dá drobno krájaná pažítka alebo cibuľka, na to
         uvarené a posekané (alebo pomleté) pľúcky; keď sa niečo popražily, dajú sa i omrvinky,
         spolu sa usmažia, zalejú sa máličko mliekom a nechajú vystydnúť. Potom sa dajú dve, keď
         treba i viac vajec, tiež čierneho korenia a soli a dobre rozmiešanou plnienkou plní sa
         prichystané mäso. Otvor sa zašije, baranina sa posolí a položí na pekáč, obloží sa
         slaninkou alebo i kúskami masla, prípadne masti, podleje sa teplou vodou a dá sa piecť v
         rúre pri častom podlievaní. Plniť sa môže i lopatka. Plnienka pripraví sa takto: na masti
         upražené omrvinky zalejú sa mliekom, dnu sa dajú vajíčka, soľ, korenie, pažítka alebo
         pražená cibuľka. Takouto plnienkou sa plní i
    <span class="emphasis">
     <em>
      teľacina
     </em>
    </span>
    .
   </p>
   <p>
   </p>
   <p>
    <span class="bold">
     <strong>
      249. Baraní paprikáš so smotanou
     </strong>
    </span>
   </p>
   <p>
    Kúsky baraniny dajú sa na masť s cibuľou a petržľanom a ružovou paprikou. Posolí sa a
         nechá sa dusiť. Potom sa múkou popráši, nechá ešte dusiť, zaleje sa podľa potreby smotanou.
         Tiež môže sa len smotanou pritrepať.
   </p>
   <p>
   </p>
   <p>
    <span class="bold">
     <strong>
      250. Vyprážaná baranina
     </strong>
    </span>
   </p>
   <p>
    Kúsky baraniny sa naklopú, posolia a nechajú za chvíľu v soli stáť; potom sa obáľajú do
         múky, zmáčajú do rozmiešaného vajíčka, posýpajú žemľovými omrvinkami a vyprážajú sa v
         horúcej masti.
   </p>
   <p>
   </p>
   <p>
    <span class="bold">
     <strong>
      251. Baranie alebo teľacie stehno
     </strong>
    </span>
   </p>
   <p>
    Stehno sa umyje, osuší, naklope, slaninou popreťahuje, posolí a špagátom posťahuje.
         Citronovou šťavou sa poleje, zakrúti do bieleho papieru, dá sa na pekáč a podleje horúcou
         vodou. Tak sa pečie pri častom podlievaní, kým je nie mäkké. Upečené pozorne pokrájame na
         tenké lístky, oblejeme pečienkovou šťavou a obložíme zemiakmi.
   </p>
   <p>
   </p>
   <p>
    <span class="bold">
     <strong>
      252. Pražená teľacina
     </strong>
    </span>
    (pörkölt)
   </p>
   <p>
    Teľacina sa v kuse čisto umyje, pokrája na kúsky; na rajnicu dá sa hodný kus masti
         (bravčovej), — a troška drobno krájanej cibule. Keď je cibuľa žltá, dá sa dnu papriky,
         pomieša a hneď sa vloží mäso, posolí, poobracia; na vrch sa dá ešte hodne drobno sekanej
         cibule. Potom zakryje sa pokrievkou, nechá sa pariť, kedy-tedy sa poobracia. Keď je mäso už
         dosť mäkké, podleje sa vriacou vodou, potom môže sa dať na stôl. — To isté môže sa
         prichystať i s prídavkom rasce.
   </p>
   <p>
   </p>
   <p>
    <span class="bold">
     <strong>
      253. Teľacie úrezky
     </strong>
    </span>
    (řízky)
   </p>
   <p>
    Na prst zhruba nakrájané úrezky musia sa náležite odžilkovať i z kožtičiek obrať, lebo
         žilky pri pražení sa skrčia a úrezky nemajú potom pekný tvar. Potom sa kúsky poklopú, nožom
         narovnajú, posolia, vajíčkom potrú a zaobalia do omrviniek. Majú sa hneď pražiť; pri
         pražení neprikrývať pokrievkou.
   </p>
   <p>
   </p>
   <p>
    <span class="bold">
     <strong>
      254. Teľacie úrezky na rýchlo
     </strong>
    </span>
   </p>
   <p>
    Úrezky sa odžilkujú, naklopú, nasolia, v múke obáľajú a rýchlo pražia. Potom sa sleje
         masť, dá sa niečo čerstvého masla, drobno sekaných hríbov (najlepšie sú šampionky),
         petržľan, cibuľa, kôrka z citronu a kaperle. To sa málo popraží a spolu s úrezkami nastolí.
         Bez tých prídavkov tiež môžu byť takrečené „prírodné úrezky“ (natur šnicle).
   </p>
   <p>
   </p>
   <p>
    <span class="bold">
     <strong>
      255. Teľacie stehno na taliansky spôsob
     </strong>
    </span>
   </p>
   <p>
    Stehno sa stiahne a odžilkuje, potom sa vyberú kosti, stehno sviaže sa špagátom, nasolí
         a položí na masť piecť. Poloupečené posype sa syrom a pečie sa rýchle na brunátno.
   </p>
   <p>
   </p>
   <p>
    <span class="bold">
     <strong>
      256. Ľadvinková pečienka
     </strong>
    </span>
   </p>
   <p>
    Kus teľaciny od chrbta, s ľadvinkami sa posolí, slaninkou obloží a nechá sa pri
         podlievaní na pekáči upiecť. Teľacina sa plní ako baranina (viď čís. 248.).
   </p>
   <p>
   </p>
   <p>
    <span class="bold">
     <strong>
      257. Vyprážaná pečienka
     </strong>
    </span>
   </p>
   <p>
    Pečienka, na pekné kúsky pokrájaná, posolená, zmáča sa do cesta, ktoré sa vytrepalo z
         vajíčok, múky, mlieka a drobno sekanej pažítky — a chytro sa vypráža v horúcej masti. Tak
         môže sa okružie vypražiť, keď sa skorej v slanej vode obvarí. I podľa čísla 250. možno to
         isté vyprážať.
   </p>
   <p>
   </p>
   <p>
    <span class="bold">
     <strong>
      258. Teľacie zaprávané
     </strong>
    </span>
   </p>
   <p>
    V rajnici urobí sa z masti alebo masla riedka zápražka, keď žlkne, dá sa cibule a
         zeleného petržľanu. Potom rozriedi sa studenou polievkou, pridá sa za pohárik vína,
         citronové kolieska, soli a muškátového orieška. Potom sa vloží dnu na kúsky pokrájané
         teľacie mäso a nechá sa povoľne uvariť, kým je nie mäkké.
   </p>
   <p>
   </p>
   <p>
    <span class="bold">
     <strong>
      259. Ruládka z bravčoviny
     </strong>
    </span>
    (vepřové)
   </p>
   <p>
    Rozklopané kúsky mäsa posolia a pretrú sa na masti upraženou cibuľkou, na každý kus
         položí sa za 1-2 lyžice varenej ryže, zakrúti a zaviaže sa nitkou a pečie sa v masti. Keď
         sú zapečené, podlejú sa polievkou alebo vodou a nechajú sa zakryté chvíľku dusiť. Pred
         poliatím môžu sa poprášiť múkou.
   </p>
   <p>
   </p>
   <p>
    <span class="bold">
     <strong>
      260. Sviečkovica so sušenými hríbami
     </strong>
    </span>
   </p>
   <p>
    Bravčová, dobre obložená sviečkovica sa pozbaví žiliek, slaninkou sa popreťahuje a dá sa
         na rajničku, kde sa rozpražila masť. Hneď s mäsom pridajú sa sušené, dobre poumývané a
         podrobené hríbky. Pečienka sa posolí, ale nie veľmi, radšej dosolí sa ku koncu. Zprvu sa
         častejšie podleje, asi po pol hodine dáva do rúry alebo na strmý oheň, aby sa pripražila.
         Keď je upečená, pokrája sa, masťou poleje, hríbkami obloží. Hríby sú chutné, temer ako
         nové, a dajú pečienke zvláštnej chuti a omáčke tmavú barvu.
   </p>
   <p>
   </p>
   <p>
    <span class="bold">
     <strong>
      261. Sekaná bravčová pečienka
     </strong>
    </span>
   </p>
   <p>
    Na 1 kilo sekaného mäsa dajú sa dve žemle vo vode rozmočené a dve celé vajíčka. Kúsok
         cesnaku — kto cesnak nerád, nech vezme citronové kôrky, — rozotrie sa so soľou a pridá sa
         ku kašovine; tiež tak pridajú sa omrvinky, majeránové plevy, korenia a soli. Všetko sa
         dobre pomieša, utvorí v bochničku alebo hrubú klbásu, obalí múkou, potrie bielkom a na
         pekáči pečie sa pri miernom ohni. Častejšie sa musí podliať. O fašírovaných pečienkach časť
         V.
   </p>
   <p>
   </p>
   <p>
    <span class="bold">
     <strong>
      262. Biela bravčová pečienka
     </strong>
    </span>
   </p>
   <p>
    Pripraví sa s kyslou omáčkou alebo na sladko, tak, ako hovädzie pečienky. Rebierka upečú
         sa jednoducho, len keď sa podlejú vodou, posolia, posypú rascou a máličko cesnakom. Tiež
         tak pripravia sa karbonátky, kotlety a úrezky, ako z iného mäsa, lenže potrebujú menej
         masti.
   </p>
   <p>
   </p>
   <p>
    <span class="bold">
     <strong>
      263. Pečené prasiatko
     </strong>
    </span>
    (podsvinče)
   </p>
   <p>
    Očistené prasiatko sa nasolí, ale viac len zdnuká, lebo solením by sa kožka neupiekla na
         chrupkavo. Prasiatko sa položí na dlhý pekáč hore chrbtom, podleje sa vodou a dá sa piecť
         do rúry. Zprvu musí sa pomaly piecť, keď sa voda vyparí, má sa naliať druhej, ale nie na
         kožku. Každých 10 minút treba prasiatko slaninou pomastiť, aby sa kožka pripekala. Keď sa
         dopeká, musí sa strmo piecť. Ku prasacine podáva sa zemiakový šalát alebo sušené slivky.
   </p>
   <p>
   </p>
   <p>
    <span class="bold">
     <strong>
      264. Prasiatko sulcované
     </strong>
    </span>
    (studeno)
   </p>
   <p>
    Očistené a umyté prasiatko rozkrája sa na kúsky a varí sa s prídavkom jednej alebo viac
         teľacích nožiek, vody, soli, korenia a kto chce mať studeno kyslasté, dá i octu a vína.
         Polievka musí byť čistá, nesmie tuho vrieť. Potom sa kúsky vyberú, kladú buď na príhodné k
         tomu misky alebo do formy sa ukladajú. Polievka sa precedí a nechá sa stuhnúť. O studene
         pojednáva časť III.
   </p>
   <p>
   </p>
   <p>
    <span class="bold">
     <strong>
      265. Prasiatko na paprikáš
     </strong>
    </span>
    (pörkölt)
   </p>
   <p>
    Pripraví sa ako jahňací alebo teľací, ale bez smotany. Ku tomuto sa môžu pridať i
         drobky.
   </p>
   <p>
   </p>
   <p>
    <span class="bold">
     <strong>
      266. Prasiatko plnené
     </strong>
    </span>
   </p>
   <p>
    Pripraví sa sekanina z jemne zomletého mäsa, vajíčok, rozmočenej žemle, korenia a soli.
         Prasiatko vyloží sa zdnuká lístkami slaniny, na to dá sa plnienka, potom sa otvor zašije a
         dá sa piecť ako výšudané. Ku plnienke môže sa tiež posekať i pečenka a uvarené pľúcky, tak
         ako je udané pri č. 248. Ku duseným pečenkám pridávajú sa paradajky alebo len šťava z nich.
         V tom rozhoduje osobné dobrozdanie. Prasiatko plní sa zvlášte vtedy, keď je počet hostí
         väčší a jednoducho pečené prasiatko by nepostačilo.
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e4215">
       </a>
       IX. Drôbež a domáci zajaček
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    O výživnej cene drôbeže a jej dôležitosti v domácom hospodárstve a kuchyni, presvedčená
         je každá domáca pani a kuchárka. Zvlášte ale tie, ktoré na dedinách a samotách, vzdialené
         od trhu väčšieho mesta, odkázané sú na hydinu, vedia, že je nepostrádateľná tak pre
         jemnejšiu ako i pre jednoduchejšiu kuchyňu. O zabíjaní, rezaní, šklbaní a inom uprávaní
         nepíšem, to sa naučiť dá len v praktickom živote a potrebe. Len vo všeobecnosti nech je
         podotknuté, že hydina, — vyjmúc husy a kačky, — hneď po usmrtení sa namočí do vody a nechá
         sa v nej aspoň cez noc. Tým stane sa mäso krehkejším. Len potom sa oparí a očistí. Výnimku
         tvoria pády, keď príchodom hostí musí sa pripraviť hydina čerstvo zarezaná. Pozostalé brká
         (z hús a kačíc) a vlákový páper vyberie sa klieštikami, ktoré dostať v obchode so železom.
         V niektorých pádoch sa hydina opaľuje.
   </p>
   <p>
   </p>
   <p>
    <span class="bold">
     <strong>
      267. Pečená hus
     </strong>
    </span>
   </p>
   <p>
    Z husy sa srežú labky, hrdlo a odseknú sa krýdla. To všetko spolu so zúzikom tvorí
         „drobky“. Poriadne vypitvaná hus sa vo viacerých vodách umyje, pošúcha sa soľou zdnuká i
         zvonku a nechá sa trošku v soli postáť. Potom sa položia 2-3 bylky majeránu do nej, dá sa
         na pekáč, podleje sa vodou, — a tak sa dá piecť. Častejšie ju treba podlievať. Keď je hus
         veľmi mastná, sleje sa masť, a keď by sa vypražila, podleje sa ešte vodou. Hus musí byť
         mladá, má sa upiecť tak, aby bola chrupkavá a mäkká. Ku husacine podáva sa obyčajne červená
         kapusta.
   </p>
   <p>
    Kŕmená hus, zvlášte ak je stará, môže byť stiahnutá. Tuk sa vypraží, mäso sa môže na
         rozličný spôsob pripraviť. Posekané na kusy, môže sa na paprikáš alebo na zaprávanie
         povariť. Tiež polievka je dobrá. Mäso z pŕs obrezané môže sa posekať alebo zomleť a z neho
         utvorené karbonátky sa známym už spôsobom pripravia. Pri väčšom počte sa môže husacie mäso
         i nasoliť a zaúdiť, menovite stehná a prse. Ostatné sa povarí alebo výšudaným spôsobom
         upotrebí. Husacie drobky sa uvaria s ryžou alebo podľa predpisu 148. Môže sa dať ako prívar
         alebo na večeru. Ryža sa dá na hlbokú misu, na ňu pokladú sa drobky, pokrájaná husacia
         pečenka — a poleje sa masťou. Ak je pečenka (májka) veľká, môže sa i samostatne upražiť a
         dať na stôl.
   </p>
   <p>
   </p>
   <p>
    <span class="bold">
     <strong>
      268. Zemiakami plnená hus
     </strong>
    </span>
   </p>
   <p>
    Ačkoľvek to čudne zneje, je to ale veľmi dobré; takáto hus pri pečení tak nevyschne a
         zbytočná šťava i masť hodí sa výborne ku zemiakom, ktorými sa hus naplní. K tomu cieľu
         pripraví sa hus ako obyčajne na pečienku. Pred dňom uvarí sa hodne zemiakov v kožkách,
         olúpajú sa a do druhého dňa nechajú stáť. Ráno sa zemiaky pokrájajú na drobné kocky; štvrť
         kila tučnej bravčoviny (Bauchstück) sa drobno poseká, na málo masti s prídavkom niečo
         drobno sekanej cibule a majeránu sa sparí, do toho sa dajú zemiaky, toľko, čo treba, soli a
         týmto sa otvor husy, odkiaľ vybraly sa vnútornosti, naplní, potom zašije; hus sa náležite
         posolí a pri častom polievaní dobre upečie. Pred nastolením odstráni sa niť, vyberú sa
         zemiaky osobitne na misu, hus sa ako obyčajne pokrája, ku nej šalát podľa ľúbosti, a
         zemiaky i husacina nesú sa na stôl.
   </p>
   <p>
   </p>
   <p>
    <span class="bold">
     <strong>
      269. Pečená kačka
     </strong>
    </span>
    (kachna)
   </p>
   <p>
    S kačkou zachodí sa práve tak, ako s husou. Pre väčší počet ľudí jedna kačka nepostačí,
         preto sa môže naplniť. Zúzik sa uvarí, poseká alebo pomele, tiež pomele sa pečenka, lebo tá
         je obyčajne malá, smieša sa spolu i so zúzikom, jedným vajíčkom (keď treba, i viac),
         praženej cibuľky, korenia, omrviniek a soli. Tým sa dutina naplní, zašije, hrdlo sa zaviaže
         a tak sa položí kačka na pekáč a pečie, ako udané, pri častom podlievaní. Plnienka je potom
         dobrá a chutná i studená a hodí sa i k čaju.
   </p>
   <p>
   </p>
   <p>
    <span class="bold">
     <strong>
      270. Morka
     </strong>
    </span>
    (krůta)
   </p>
   <p>
    Keď je mladá a kŕmená morka, je i výdatná a zaslúži istej pozornosti pri jej úprave.
         Tiež musí byť odležaná, čisto ošklbaná a vo viacerých vodách vyumývaná. Hlava sa
         neupotrebí. Dve hodiny pred pečením sa nasolí a nasolená musí postáť. Potom sa popreťahuje
         slaninou a síce prsia vo dva rady a stehná vo dva rady. Upraví sa tak, aby bola stiahnutá.
         Do otvoru dá sa viazanička majeránu a potom sa dá do hlbšieho pekáča; kde toho niet a
         vyžaduje sa šťavnatá pečienka, môže sa dať i do železného hrnca. V tom sa pečie zprvu
         pomaly, potom prudkejšie, kým je nie úplne mäkká. I pripiecť sa nemá, ale polievať sa musí
         pilne.
   </p>
   <p>
    Kto chce ešte jemnejšie pripraviť morku alebo moriaka, môže ho naplniť kaštanami.
         Kaštany sa natoľko sparia alebo upečú, aby sa mohly olúpať. Nimi sa plní hrvol, ktorý po
         náležitom vyumývaní zdnuká sa vymastí masťou alebo čerstvým maslom. Do toho sa napchajú
         kaštany, otvor sa zaviaže a tak sa moriak dá piecť, ako je výšudané.
   </p>
   <p>
   </p>
   <p>
    <span class="bold">
     <strong>
      271. Kapún
     </strong>
    </span>
   </p>
   <p>
    Tento pečie sa práve tak ako i moriak, len že nepotrebuje toľko času. Dobré mládky alebo
         sliepky, ak sú nie staré, sa tiež tak pripravia. Mladé kuriatka podobne; tieto, keď sa
         začínajú zapekať, môžu sa posýpať omrvinkami, čím zvýši sa i chuť a zovňajšok dostane pekný
         výzor. Hlavná vec, aby bola pečienka i šťavnatá i dobre upečená.
   </p>
   <p>
   </p>
   <p>
    <span class="bold">
     <strong>
      272. Vyprážané kura
     </strong>
    </span>
   </p>
   <p>
    Mladé kuriatka, keď sú očistené, podelia sa na úhľadné kúsky. Ako sa má hydina
         „tranšírovať“, nemožno touto cestou dosť názorne udať. Každá mladá gazdinká musí sa
         prizrieť aspoň raz od zkúsenej kuchárky alebo maminky. — Podotknúť treba, že sa kuriatko
         tak musí pokrájať, aby kostičky netrčaly na všetky strany — a aby sa i po vypražení poznať
         dalo, ktorý kúsok odkiaľ pochodí. Zúzik a pečenka zastrčia sa za krýdelká. Starodávne
         kuchárky maly i na to pravidlo, pod ktoré krýdlo patrí zúzik, pod ktoré pečenka. V
         zámožnejších domoch krýdla, hlavu a chrbát nevyprážajú, ale dajú do polievky. — Pokrájané
         kúsky sa posolia, nechajú troška v soli postáť. Potom sa zľahka osušia a obáľajú do múky,
         zatým do rozmiešaného vajíčka a naostatok do omrviniek. Vyprážajú sa v horúcej masti a
         kladú na sohriatu misu. V masti zapraží sa za hrsť zeleného petržľanu, ktorý sa hneď aj
         vyberie a pokladie na kuriatka. Ku kuriatkom pridá sa obyčajne hlávkový šalát alebo použije
         sa ku obloženiu jednej zeleniny.
   </p>
   <p>
   </p>
   <p>
    <span class="bold">
     <strong>
      273. Vyprážané kura s frikasé
     </strong>
    </span>
   </p>
   <p>
    V dobe, keď niet mladých kureniec, môžu sa i staršie tak pripraviť, aby uspokojily i
         rozmaznanejší žalúdok. — Dobre odležané kura postaví sa do vody so zeleninou a soľou. Keď
         uvrelo, vyberie sa do studenej vody, aby ostalo biele. Kúsok masla a lyžička múky nechá sa
         na sporáku pražiť, ale nesmie zažlknúť, hneď sa zalieva polievkou, ale pozorne, aby sa
         netvorily hrčky, ale aby omáčka bola hladká a hustá. Kto chce, pridá i citronovej šťavy. Do
         druhej nádoby dá sa niekoľko lyžíc dobrej smotany a žĺtky, — na jedno kura dva žĺtky. — Do
         tejto smotany precedí sa uvarená omáčka, pri pozornom miešaní nechá sa zovrieť, ale nesmie
         prevrieť, len zhustnúť musí. Kura vezme sa z vody, podelí sa pozorne, stehienka od pŕs a od
         chrbta, kožtička sa stiahne, a musí sa na to dbať, aby koštialiky netrčaly, ale boly hladko
         odseknuté. I krýdlo sa musí tak odseknúť, aby to ako kotletka vyzeralo. Prse tiež oddeliť,
         narovnať na rovné kúsky, kožtičku stiahnuť a tak každý kúsok zľahka osušiť, posypať múkou a
         do horúcej omáčky zmáčať, tak aby bolo všade rovnako omáčkou obtiahnuté. Ťapša posype sa
         žemľovými omrvinkami, na omrvinky pokladú sa zmáčané kúsky a keď sú všetky, odložia sa na
         chladné miesto. To sa má ráno prichystať, ak má byť kura na obed — a popoludní, ak má byť k
         večeri. Keď sa má dávať na stôl, zmáčajú sa jednotlivé kusy do roztrepaného vajíčka a na to
         do žemľových omrvín. Pozorovať treba pritom, aby omáčka, ako i vajíčka a omrvinky boly
         všade rovno, ináč to v masti opadá a nevyzerá pekne. Kúsky vyprážajú sa v masti, ako
         obyčajne. Na servít ukladajú sa na misu a horúce dajú sa na stôl. Ku ním pridávajú sa
         citronové krúželky. Je to jemná pečienka a hodí sa i na predkrmy po polievke.
   </p>
   <p>
    <span class="emphasis">
     <em>
      Poznámka ku vyprážaným kurencom.
     </em>
    </span>
    Kuriatka vyprážané sú i na tento
         spôsob veľmi dobré: Na 4 kuriatka vezmeme 6-7 vajíčok, z bielkov ušľaháme tuhý sneh, keď je
         už hotový, zamiešame doňho zľahka žĺtky. Kúsky kuriatok, keď sú už nasolené, čistou šatou
         usušíme, omrvinkami hojne obsypeme, aby bolo všade rovnako, do snehu každý kúsok zmáčame a
         do horúcej masti kladieme. Takto pripravené kúsky v masti hodne napuchnú a sú mäkušké.
   </p>
   <p>
   </p>
   <p>
    <span class="bold">
     <strong>
      274. Plnené kura
     </strong>
    </span>
   </p>
   <p>
    Zarezané kura sa musí hneď tak pripraviť, aby sa mohlo plniť. Hrvol vytiahne sa mu
         spodným zárezom. Hrdlo sa zaviaže a po náležitom očistení plní sa plnienkou 1-2 žemlí do
         mlieka namočených a sitom pretretých, ku ktorým zamiešaly sa 2-3 vajíčka, zelený petržľan,
         soľ a korenie. Po naplnení zašije sa otvor a kuriatko sa posolí, obloží slaninkou alebo
         maslom a pri pilnom oblievaní sa upečie.
   </p>
   <p>
    1. Iná plnienka: 3 na tvrdo uvarené vajíčka sa roztrú na drobno, jednu namočenú a
         vyžmýkanú žemľu, 12 1/2 deka slaniny pokrája sa na drobno; pridá sa čierneho korenia, niečo
         šefranu, hodne drobno krájaného zeleného petržľanu a drobno krájanej cibule, to pridá sa k
         predošlému, posolí sa a dobre rozmieša.
   </p>
   <p>
    2. Dve žemle v mlieku namočené, vyžmýkané, zelený petržľan, ktorý sa na kúsku masla
         upražil, po vychladnutí tohoto 5-7 vajíčok zabiť, primiešať spolu i so žemľou, posoliť,
         pokoreniť, rozmiešať ešte náležite, kura naplniť a piecť.
   </p>
   <p>
    3. Omrvinky sa na masle so zeleným petržľanom upražia, zalejú mliekom, keď vychladne,
         dajú sa dnu vajíčka, soli a korenia.
   </p>
   <p>
   </p>
   <p>
    <span class="bold">
     <strong>
      275. Zaprávané kura
     </strong>
    </span>
   </p>
   <p>
    1. Z jednej lyžice masti a lyžičky múky upraží sa žltá zápražka. Keď je dosť tmavá, dá
         sa drobno krájaného zeleného petržľanu a pridá sa ešte kúsok rozpusteného masla. Medzitým
         očistené, pekne pokrájané kura nechá sa v zápražke popariť, ale len kým sa zohreje, potom
         sa zaleje toľkou vodou, čo chceme mať polievky a vtedy sa i posolí. Keď je napolo uvarené,
         môže sa pridať karfiol alebo kaleráb. Pre chorých sa môže do zaprávaného dať i citronovej
         šťavy i kúsok kôrky.
   </p>
   <p>
    2. Pokrájané a posolené kura dusí sa na masle (alebo masti), keď je zpolovice udusené,
         dá sa citronovej šťavy. Kúsok masla rozmieša sa s múkou, rozpustí sa bielou polievkou,
         ktorou zalejú sa kuriatka a nechajú v tej omáčke povrieť. I k tomuto podávajú sa citronové
         krúželky.
   </p>
   <p>
   </p>
   <p>
    <span class="bold">
     <strong>
      276. Kurací paprikáš
     </strong>
    </span>
   </p>
   <p>
    Rozkrájané kuriatka dajú sa na masť, v ktorej zažlkla cibuľa. Hneď sa dá i papriky,
         najlepšie ružovej, zeleného petržľanu a soli. Zakryté musí sa dusiť. Keď je potrebné, 1-2
         lyžičkami vody podliať. Konečne sa dá smotany, v ktorej rozmiešalo sa za lyžičku múky. —
         Bez smotany, s prídavkom viac masti, je takzvaný dolnozemský paprikáš. V hostíncoch ho i
         ako kurací guľáš podávajú. Vtedy sa dá niekoľko zemiakov dnu a k duseniu pridá sa kúsok na
         kocky pokrájanej slaniny.
   </p>
   <p>
    Udusené kúsky kuriatka môžu sa podliať i pretretými paradajkami a v tej omáčke sa
         dovaria.
   </p>
   <p>
    Pečenka (čierna) z kuriatka sa môže roztrieť (na trelci) alebo zomleť, usmažiť, posoliť
         a pokoreniť. Žemľa pokrája sa na lístky, užiari sa a teplá potiera sa smaženou pečenkou.
         Týmto obloží sa kuracina s paradajkami. I podľa čísla 148. môže sa pripraviť kura s ryžou
         alebo podľa čísla 278.
   </p>
   <p>
   </p>
   <p>
    <span class="bold">
     <strong>
      277. Zaprávané z domáceho zajačka
     </strong>
    </span>
    (králika)
   </p>
   <p>
    V rajničke udusí sa na kúsku masla niekoľko žampionov, keď ich nieto, i samý zelený
         petržľan. Na toto dá sa na kúsky podelený zajačok, osolí sa, a keď sa pomieša, nechá sa
         dusiť, kým barvu nedostane a je nie mäkký. Pri tom sa kedy-tedy podleje polievkou alebo
         vodou. Keď je mäso mäkké, vezme sa von, omáčka sa s pridaním trošku maslovej riedkej
         zápražky zvarí, pridá sa smotany, nechá sa už len k varu prísť, mäso sa vkusne pokladie na
         misu a nastolí. — Kto chce mať nakyslé, môže dať do toho i citronovej šťavy.
   </p>
   <p>
   </p>
   <p>
    <span class="bold">
     <strong>
      278. Zajačok s tureckou ryžou
     </strong>
    </span>
    (pilav)
   </p>
   <p>
    Kúsky mäsa z domáceho zajačka upečú sa na rajničke, pri čom sa podlievajú polievkou
         alebo vrelou vodou. Pri tom uvarí sa v slanej vode asi 30 deka ryže; keď je ryža mäkká,
         nechá sa trošku prechladiť. Poleje sa husacou masťou (alebo inou masťou), premieša a na
         polhodiny nechá sa zakrytá stáť. Potom sa dá do formy: na spodok ryža, potom mäso, zase
         ryža a striedave až do vrchu. Na vrch má prísť ryža, forma položí sa do rúry a nechá sa
         zapiecť. Keď sa vyklopí na misu a je potrebné, môže sa ešte horúcou masťou poliať.
   </p>
   <p>
   </p>
   <p>
    <span class="bold">
     <strong>
      279. Guľáš zo zajačka
     </strong>
    </span>
   </p>
   <p>
    Na masť sa dá nakrájaná cibuľa, niečo papriky, potom na kúsky pokrájané mäso zo zajačka
         a pokračuje sa podľa známeho spôsobu, ako baraní, hovädzí alebo bravčový guľáš, lenže
         netreba ho tak dlho variť. Ku koncu môžu sa dať dnu zemiaky alebo drobné hádzané halušky.
   </p>
   <p>
   </p>
   <p>
    <span class="bold">
     <strong>
      280. Domáci zajačok na spôsob poľného
     </strong>
    </span>
   </p>
   <p>
    Pripraví sa zcela ako poľný zajac. Predné nohy sa odrežú, vypitvá sa, zbaví sa
         kožtičiek, slaninkou sa popreťahuje (našpikuje) a dá sa do moridla (pácu), pozostávajúceho
         z prevareného rozriedeného octu, korenia, zeleniny a cibule. Na druhý deň sa dá piecť, s
         moridlom sa podlieva. Keď je mäkký, moridlo sa zleje a zajac dá sa dopiecť. Ku omáčke pridá
         sa smotany, kto chce, i múky alebo lepšie chlebovej kôrky, od ktorej dostane omáčka barvu i
         zahustne, mäso sa pokrája, poukladá na misu, prevarená omáčka sa precedí a nesie na stôl.
         Ako prídavok slúžia žemľové knédle, pagáčky alebo zemiaková kaša.
   </p>
   <p>
   </p>
   <p>
    <span class="bold">
     <strong>
      281. Ragout
     </strong>
    </span>
    (ragú, miešanina)
    <span class="bold">
     <strong>
      z
            domáceho zajačka
     </strong>
    </span>
   </p>
   <p>
    Z malého zajačka vezme sa biele mäso a dusí sa na rajnici na masle; medzitým osobitne
         uvaria sa pľúca a srdce. Potom sa udusené mäso spolu so srdcom, pľúckami a surovou čiernou
         pečenkou rozkrája na štvorhranné kúsky ako slaninka, vloží sa zase na to isté maslo, kde sa
         mäso dusilo, k tomu i zelený petržľan a soli. Potom sa bledou zápražkou pripraží, trošku
         polievkou rozriedi a nastolí sa s prídavkom zeleniny, hríbov alebo zemiakov.
   </p>
   <p>
   </p>
   <p>
    <span class="bold">
     <strong>
      282. Zajačí chrbát na spôsob kapúna
     </strong>
    </span>
   </p>
   <p>
    Z dobre odležaného zajačka vykrojí sa chrbát spolu i so stehienkami. Kostičky sa
         posťahujú a chrbát sa našpikuje slaninkou a podliaty nechá sa piecť s prídavkom kúsku
         majeránu v rúre. Musí sa často podlievať, aby mäso nevyschlo. Z mladého upečie sa za
         hodinu, zo staršieho za 2 až 2 1/2 hodiny.
   </p>
   <p>
   </p>
   <p>
    <span class="bold">
     <strong>
      283. Pečienka v papieri pečená
     </strong>
    </span>
   </p>
   <p>
    Pečienky v kuse pečené sú zvlášte chutné a šťavnaté, keď sa piekly v bielom čistom
         papieri. Je to už nie nový spôsob, ale ujíma sa zase. K tomu cieľu zabalí sa očistená,
         posolená, prípadne slaninou popreťahovaná drúbež alebo iný kus do bieleho papiera a položí
         sa na pekáč. V pekáči má už byť kúsok masti a má sa dať za varechu vody. Aby šťava z
         papieru neunikala, môže sa papier niekoľkými štichami sošiť. Keď je papier už tmavý, i
         pečienka sa dopeká. Keď sa voda vyparí, má sa naliať druhá, ale aby sa papier nepolieval.
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e4402">
       </a>
       X. Divina
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    Mäso z diviny je chutné, šťavnaté a ľahko stroviteľné, zvlášte z mladších kusov. Aby
         bolo krehké, netreba zabité kusy hneď s kože sťahovať. Chrbát, ľadviny, stehná pečú sa
         obyčajne vo veľkých kusoch, inšie mäso hodí sa na praženie (pörkölt), zaprávanie alebo na
         kyslú polievku.
   </p>
   <p>
    Jelenia lopatka môže byť práve tak pripravená, ako barania pod č. 139. a 140. — a podľa
         chuti môže sa to isté pripraviť i s kyslastou omáčkou.
   </p>
   <p>
   </p>
   <p>
    <span class="bold">
     <strong>
      284. Jelení chrbát
     </strong>
    </span>
   </p>
   <p>
    Dobre odžilkovaný chrbát sa najprv obarí, potom nechá odtiecť, potrie sa soľou a dobre
         popreťahuje slaninou. Tak položí sa do moridla, v ktorom môže stáť 2-3 dni, v čas potreby i
         dlhšie. Moridlo pre všetku divinu sa pripraví z 1 litra vody, 1/6 litra octu alebo
         citronovej šťavy, 1 veľká mrkev, pokrájaná na kolieska, tiež tak jeden petržľan, jeden
         bobkový list, korenie, citronová kôrka, niekoľko zrniek borievok a kto chce, i cibuľu. Voda
         so zeleninou sa povarí, ocot sa dá len na ostatok.
   </p>
   <p>
   </p>
   <p>
    <span class="bold">
     <strong>
      285. Úrezky
     </strong>
    </span>
   </p>
   <p>
    Zo stehna nakrájané úrezky sa obaria, potom sa slaninou popreťahujú, posolia, na masti s
         prídavkom zeleniny sa dusia, podlievajú vodou a octom, upečené podávajú sa s brunatnou
         omáčkou.
   </p>
   <p>
   </p>
   <p>
    <span class="bold">
     <strong>
      286. Srňací chrbát
     </strong>
    </span>
   </p>
   <p>
    Keď dlhšie stálo v koži, nemusí sa srňacie mäso ani moriť, lebo je vtedy dosť krehké a
         ztratilo by na jemnej chuti. Nasolí sa, slaninou popreťahuje i obloží, dá sa na pekáč,
         polieva sa najprv vodou, potom smotanou a za hodinu je upečené. Obloží sa maslovými
         pagáčkami.
   </p>
   <p>
   </p>
   <p>
    <span class="bold">
     <strong>
      287. Srňacie stehno
     </strong>
    </span>
    (kýta)
   </p>
   <p>
    Dobre odžilkovaná, tuku pozbavená kýta sa nasolí, posype sa niekoľkými tlčenými
         borievkami a nechá sa stáť asi 1-2 dni. Potom sa umyje, popreťahuje slaninou, zaleje
         moridlom, v ktorom môže postáť niekoľko dní. Keď sa má piecť, dá sa na pekáč s pokrájanou
         slaninou, podleje sa a nechá sa piecť. Pri pečení môže sa potierať i čerstvým maslom. Keď
         je už upečená, precedí sa šťava, v ktorej sa piekla, primieša sa ešte smotana, zahustená
         lyžicou múky. Ešte raz dá sa do varu a potom sa pečienka pokrája, pekne na misu upraví,
         omáčkou sa podleje a obloží lebo knédlikami alebo niektorými pagáčkami. (Časť III.)
   </p>
   <p>
    Stehno môže sa pripraviť i bez moridla, len slaninou popreťahované, udusené, len so
         samou pečienkovou šťavou alebo octom a smotanou príjemne okyslenou omáčkou. — Zo stehna
         môžu sa nakrájať i úrezky, ktoré pripravia sa ako i z iného mäsa. Tiež sekaná pečienka sa
         môže z diviny veľmi chutná upraviť. (Viď časť V.)
   </p>
   <p>
   </p>
   <p>
    <span class="bold">
     <strong>
      288. Jágerský paprikáš
     </strong>
    </span>
   </p>
   <p>
    Pľúcka a iné drobky, ktoré sa vyberú zo zastrelenej diviny, zvykli si poľovníci
         pripraviť na paprikáš (pörkölt). K tomu určené drobky umyjú sa ako náleží, pokrájajú na
         kúsky a dajú sa na masť s cibuľkou, paprikou a soľou dusiť, kým je nie mäkké. K tomu
         pridajú sa haluštičky podľa 130. pripravené.
   </p>
   <p>
   </p>
   <p>
    <span class="bold">
     <strong>
      289. Zajačí chrbát
     </strong>
    </span>
   </p>
   <p>
    Do uvareného a znovu vystydnutého moridla vloží sa zajačí chrbát. V moridle môže stáť
         podľa potreby viac dní. Z moridla vybratý odžilkuje sa, popreťahuje slaninou, nasolí a dá
         sa na pekáč, v ktorom sa rozpražila masť a dusila pokrájaná zelenina. Pečie sa na mäkko pri
         častom podlievaní toho moridla, v ktorom bol naložený. Keď sa dopeká, vyleje sa naň za
         hrnček smotany, v ktorej bola rozmiešaná lyžička múky.
   </p>
   <p>
    V zime môže byť zajac i dlhšie v kožke nechaný, dobre je, keď i zamrzne. Keď je
         potrebný, stiahne sa s kože, obarí sa slanou vodou, potom sa odžilkuje, popreťahuje
         slaninou a obarí sa znovu, ale teraz už vriacim moridlom. Keď sa ešte nasolí, môže sa hneď
         aj piecť, ak nie, v tom moridle postáť niekoľko dní. Keď je priveľký, môže sa len chrbát
         upiecť, zadné nohy ale sa môžu na úrezky upotrebiť. K tomu nakrájajú sa dlhé pásiky,
         odžilkujú, rozklopú, nasolia a pečú podľa známeho spôsobu. — Predná časť zajaca dá sa
         upotrebiť i na kyslú polievku, na
    <span class="emphasis">
     <em>
      zaprávanie
     </em>
    </span>
    , na paprikáš (bez
         smotany) s prívarkom halušiek alebo zemiakov. — Konečne chutná je i tak, keď na kúsky
         pokrájaná uvarí sa v slanej vode, pridá sa korenia, bobkový list, zatrepe sa smotanou a
         múkou a 2-3 zemiaky pokrájané spolu varené. Chuti pridá ešte na masti upražená cibuľa, ku
         ktorej pridalo sa i niečo papriky. — Mladý zajac sa nemusí moriť, ale upečie sa len na
         slanine a upečený poleje sa smotanou. Na stôl dajú sa k nemu citronové krúželky.
   </p>
   <p>
   </p>
   <p>
    <span class="bold">
     <strong>
      290. Divá kačka alebo hus
     </strong>
    </span>
   </p>
   <p>
    Keď je mladá, pripraví sa bez moridla, ale po náležitom očistení a poumývaní posolená,
         položí sa na rajnicu, v ktorej už zohriala sa masť, obloží sa lístkami slaniny — zaleje sa
         pol pohárom octu. Na kačku pokladú sa ešte lístky cibule, čierneho korenia a jeden bobkový
         list. Zúzik a pečenka založia sa do krýdla. Zakrytá priliehajúcou pokrievkou dusí sa za
         hodinu, medzitým sa obracia, aby sa na všetky strany rovnako udusila. Keď je mäkká, vyberie
         sa von, preloží na pekáč, obloží sa slaninou a položí sa do rúry. Polievka, v ktorej sa
         dusila, precedí sa na kačku a tak nechá sa na rýchlo a do brunátna upiecť. Pekne krájaná
         poukladá sa na misu, zaleje omáčkou, v ktorej sa piekla. Slanina sa môže poklásť na tenké,
         užiarené smidky chleba a tým obloží sa pečenka. I citronové krúželky sa môžu priložiť.
   </p>
   <p>
   </p>
   <p>
    <span class="bold">
     <strong>
      291. Pečená jarabica
     </strong>
    </span>
    (koroptev)
   </p>
   <p>
    Príprava divých vtákov vyžaduje práce a pozornosti, ako i nákladu, a preto patrí už do
         prepychovej kuchyne. Kto má času a spôsob, môže podľa niže udaných predpisov túto divinu
         tak pripraviť, že i rozmaznanejší labužník bude iste spokojný. Jarabice majú sa očistiť na
         sucho, t. j. nie obariť, ako drôbež, ale za sucha ošklbať. Ak má jarabica ešte páper po
         sebe, opáli sa tak, keď do železnej nádoby naleje sa málo špiritusu, ten sa zapáli a nad
         týmto opália sa vlasy alebo páper. Potom sa jarabica vypitvá, vymyje a dlhou ihlou sa
         zošije. Obarí sa vrelou vodou, preto, aby sa ľahšie dala slaninou preťahovať, pričom hneď
         poznať, či je jarabica stará alebo mladá: ak je stará, ide ihla tvrdo pri preťahovaní, ak
         mladá, tak sa až trhá za ihlou. Takáto mladá, riadne našpikovaná, sa posolí; za hodinu
         nechá sa v soli stáť, potom sa poutiera, aby nebola mokrá a dá sa do železnej nádoby, v
         ktorej bola už zohriatá bravčová masť. V tejto masti musí sa jarabica pozorne vypražiť tak,
         aby bola na všetky boky upražená a chrupkavá, pritom ale i mäkká. Takto pripravená jarabica
         má veľmi dobrú chuť. Ku nej hodí sa šalát alebo šošovica, uvarená na mäkko, slaninkou
         zapražená, smotanou rozriedená.
   </p>
   <p>
    2. Keď je jarabica stará, pripraví sa nasledovne: Do rajnice dá sa masť, na ňu na
         kolieska nakrájanej zeleniny, potom cibuľa, bobkový list a odpadky i kôrky zo slaniny. To
         sa spolu upraží; na to sa položí našpikovaná a posolená jarabica, podleje sa vínom alebo
         málo octom, to sa zakryje tak tuho, ako len možno, aby para nevychodila. Častejšie sa musí
         obrátiť a podľa potreby i podliať. Tak sa dusí jarabica, kým je nie mäkká. Ak by bola
         mäkká, ale nemala by ešte brunátnu barvu, vezme sa pokrievka dolu a pečienka sa dá do rúry
         pripiecť. Potom sa jarabica vezme von, masť sleje sa do zeleniny a s ostatným pokračuje sa
         ako vyššie udané. Keď sa nesie na stôl, môže sa obložiť makaronami.
   </p>
   <p>
   </p>
   <p>
    <span class="bold">
     <strong>
      292. Filet
     </strong>
    </span>
    (filé)
    <span class="bold">
     <strong>
      z
            jarabíc
     </strong>
    </span>
   </p>
   <p>
    Filet (úrezky, šnicle) pripravia sa, keď sa jarabica podelí asi tak, ako kura pod číslom
         272. Kúsky, ktoré majú vyzerať ako kotletky, majú sa rozklopať, pričom sa kožtička stiahne.
         Slaninkou popreťahujú sa a narovnajú, aby podľa možnosti boly rovné a úhľadné. Posolia sa,
         posypú sa čiernym korením a zmáčajú sa do rozpáleného masla, v ktorom sa udusil drobno
         krájaný petržľan. Kúsky kladú sa na tanier, kým na masti pripraví sa upražená zelenina. Ku
         zelenine pridajú sa posekané kosti a odpadky a pražia sa spolu. Do nízkej rajnice dá sa
         málo masti, kúsky jarabíc tým preťahovaným bokom do múky, ale len zľahka. Tou múčnou
         stranou kladú sa do vrelej masti a upečú sa na obidva boky. Takto upražené položia sa na
         zeleninu, na ne sa naleje vína a zakryté nechajú sa dusiť. Posoliť treba len vtedy, keď je
         na dusení. Keď sú filé už mäkké, vyberú sa, na ne scedí sa masti a zakryté položia sa na
         teplé miesto. Ku zelenine pridá sa trošku múky, ktorá sa má popražiť, potom zaleje sa
         polievkou, pridá sa kyslej smotany a citronovej šťavy. Keď to zovrie, zbytočná masť sa
         soberie, precedí sa, ak je málo slané alebo kyslé, pridá sa, čo je potrebné — a tak pridá
         sa omáčka ku pripravenej pečienke.
   </p>
   <p>
   </p>
   <p>
    <span class="bold">
     <strong>
      293. Filet na spôsob puddingu
     </strong>
    </span>
   </p>
   <p>
    1. Keď chceme filet na zvláštnejší spôsob pripraviť, pokračujeme nasledovne: Do kastrola
         dáme čerstvého masla vo veľkosti jedného vajíčka a nulovej múky toľko, čo maslo príjme;
         nechajme to spolu málo pražiť a zalievať vrelým mliekom pri ustavičnom miešaní, aby sme z
         toho pripravili husté cesto. Keď odstáva od nádoby, nechajme ho z poly vystydnúť, potom
         posoľme, pridajme korenia a žĺtkami rozrieďme tak, aby sa i sneh zľahka zamiešať mohol. Keď
         jesto svieže hríby, usmažiť alebo suché obvariť a posekať, cibuľku upražiť so zeleným
         petržľanom a posekané hríby pridať, popražiť a studené dať do masy. Ak jesto v dome
         pozostatky pečienky, tie tiež na drobno pokrájať, potom zúziky a pečenky z hydiny alebo
         lizáka a šunku, čo máme, to smiešajme s masou. Zatým ušľahajme z niekoľko bielkov tuhý sneh
         a zľahka zamiešajme. Okrúhlu formu, najlepšie takú, ktorá má prostriedok prázdny, vymastíme
         maslom, posypeme múkou a naplníme prichystanou masou, ale nie do plna. Na prázdny
         prostriedok založme pokrievku, aby sa voda nedostala tade do puddingu. To pomaly v pare
         dusiť. Keď je masa riedka, vybehne vysoko, ale potom kľakne, radšej tedy nech je hustejšia.
         Keď je pudding upečený, dáme ho na okrúhlu misu; filet, na ktorých sú ponechané nožičky,
         poukladáme okolo do venca, na vrch zase prsia jedno vedľa druhého a polejeme všetko vrelou
         omáčkou. Na prsné kôstočky zvykly sa postýkať papilotky, aby to krajšie vyzeralo. Tak
         pripravené a ozdobené nesie sa na stôl.
   </p>
   <p>
    2.
    <span class="emphasis">
     <em>
      Filet na iný spôsob:
     </em>
    </span>
    Sušené hríby umyjeme, uvaríme na mäkko,
         posekáme; do nádoby dáme kus čerstvého masla, drobno sekanej cibuľky a zelený petržľan; to
         posolíme a dáme aj podľa ľúbosti korenia. Keď je to dobre usmažené, udreme na to celé
         vajíčko (podľa ľúbosti), z toho urobíme spolu škvareninu a s tým nastolíme filet.
   </p>
   <p>
   </p>
   <p>
    <span class="bold">
     <strong>
      294. Salmis
     </strong>
    </span>
    (salmi)
    <span class="bold">
     <strong>
      z
            jarabíc
     </strong>
    </span>
   </p>
   <p>
    1. Ak jesto pozostalé kosti z jarabíc, ktoré na inakší spôsob neupotrebíme, môžu sa k
         nasledujúcemu pokrmu upotrebiť. Kosti v mažiari potĺcť, v nádobe na masle užiarime cibuľku
         a na drobné kúsky pokrájaný chlieb, k tomu pridáme tiež potlčené pozostatky pečienky a
         mäsa, pridáme ku chlebu i drobno krájanú slaninku, necháme spolu posmažiť (i s kosťami). Na
         pol varešky múky zamiešame do toho a spolu na kraji sporáka necháme smažiť. Zalejeme
         polievkou a vínom. Kto nechce mať víno, nech vezme niekoľko lyžíc sladkej smotany. Keď
         zovrelo, pretrime cez sito, znovu nechajme povariť, kým nezhustne. Príchuť dajme podľa
         ľúbosti: korenia, majerán alebo citronovej kôrky. Ak je riedke, zabiť jedno vajíčko a
         pomiešať. S týmto sa môžu i filet nastoliť a omáčka poliať.
   </p>
   <p>
    2. Takto pripravené môže sa toto jedlo predložiť i ako predkrm (assiette). V šálke
         roztrepe sa jedno vajíčko, posoliť, pol lyžičky kyslej smotany, — vyliať na palacinkovú
         formu, rýchle upečieme tak, ako palacinkové cesto. Cez prostriedok po širine dáme z toho
         salmis a zakrútime s oboch strán už upečenú palacinku, ale tak, aby plnienku nebolo vidieť.
         Tak pripravíme potrebné množstvo (podľa osôb) a dáme do rúry dopiecť, keď sú dopečené,
         vyvrátiť na teplý tanier a niesť na stôl.
   </p>
   <p>
    3. Potrebnú mieru ryže umyť, v slanej, vrelej vode obvariť, zimnou vodou premyť, — a dať
         na sito. Kus čerstvého masla dať do nádoby, malú cibuľku očistiť a napichať hrebíčkami
         (klinčekami), na to dať ryžu, podliať polievkou — a keď niet, i vodou. To zakryté, málo
         posolené, nechať dusiť; keď je ryža mäkká a pri tom celá, odstavíme ju, a keď napoly
         vystydla, zamiešame do nej 1-2 žĺtky, podľa toho, ako je potrebné. To dáme na tablicu,
         žemľovými omrvinkami posypanú, na prst zhrúba roztlapkajme a podľa dobrozdania veľké
         kolieska vykrajujme. Do každého kúsku urobme na prostriedku jamku. Tieto kolieska
         zapanirujme celé v roztrepanom vajíčku a žemľových omrvinkách; v teplej masti vypražme,
         vyberajme na pijavý papier — a ukladajme na misu. Na každú z týchto paštétok dajme do
         prostriedku horúce salmis, polejme šťavou a nastolme.
   </p>
   <p>
    4. Keď máme staršie zvýšené pečienky, pripravme salmis ku nasledujúcej assiette: Žemľu
         obkrojme tak, aby spodok bol užší a vrch širší; pri vrchu povykrajujeme zúbky zo žemle a
         prostriedok vyberieme, nakoľko sa len dá. Žemľu namočíme do mlieka, aby kus zmäkla, ale sa
         nesmie rozmočiť. V roztrepanom vajci zmočiť, v horúcej masti vysmažiť, naplniť horúcim
         salmis a ako asietku nastoliť.
   </p>
   <p>
   </p>
   <p>
    <span class="bold">
     <strong>
      295. Pečená jarabica na teplo
     </strong>
    </span>
   </p>
   <p>
    Keď ostane upečená jarabica a chceme ju na teplo nastoliť, tak pokrájajme slaniny na
         hodné škvarky, pridajme drobno sekanú cibuľu, na to kapusty zo suda, to posoľme a zakryté
         pri častom miešaní na mäkko udusme. Keď je kapusta mäkká, posypeme málo múkou, pomiešajme,
         za pár minút nechajme pražiť a potom zalejme kyslou smotanou. Do tejto kapusty môžeme
         vložiť už pokrájanú jarabicu, nechajme s ňou zovrieť, pekne na misu narovnať a nastoliť.
   </p>
   <p>
   </p>
   <p>
    <span class="bold">
     <strong>
      296. Jarabica na studeno s aspikom
     </strong>
    </span>
   </p>
   <p>
    Aspik, ináč i studeno, môžeme ľahko docieliť tak, keď do zvýšenej polievky zavaríme
         vizový mechúr a necháme vystydnúť. Keď je chladné, masť soberieme. Jestli je aspik dosť
         tuhý, rozpustíme ho znovu na ohni a do chladného ešte zabijeme jedno vajíčko, preto, aby
         vajíčko, keď príde do varu, sobralo z polievky nečistotu, ktorá sadne na spodok nádoby.
         Polievka s vajíčkom nechá sa na ohni dotedy, kým sa vajce nesekne a nepoberie všetku
         nečistotu. Z tohoto aspiku vlejeme niekoľko lyžíc do čistej formy; keď sa sadlo (ak je nie
         zima, postavíme formu na ľad), na tvrdo uvarené vajíčko očistíme, z bielku vykrajujeme
         všeliaké cifry, každý kúsok zmočíme do aspiku a kladieme na dno formy, k tomu i uvarenú
         mrkev, uvarený žĺtok a zelený petržľan. Keď jesto šunka, tá kladie sa na spodok formy,
         všetko úhľadne, aby to oku lahodilo. Keď je dno formy už úplne okrášlené, pozorne zalejeme
         ho chladným aspikom, ale nie mnoho odrazu, lebo ináč by sa všetko pokazilo a opustilo by
         svoje miesto. Príde rad na boky, ktoré sa tiež tak vykladajú a polievajú aspikom. Keď je už
         celá forma okrášlená, krájame pekne studenú pečienku, ukladáme vedľa seba a zase dolejeme
         chladným aspikom až do plna. Forma položí sa na studené miesto, pred nastolením zmočíme
         formu do teplej vody, vyvrátime pozorne na misu a ešte okrášlime aspikom.
   </p>
   <p>
   </p>
   <p>
    <span class="bold">
     <strong>
      297. Jarabica s kelom
     </strong>
    </span>
   </p>
   <p>
    Potrebné množstvo kelu uvarí sa na mäkko v slanej vode, aby celé hlávky ostaly, potom sa
         ocedí, vystydnuté pozorne vytlačia sa z vody a pokrájajú na rovné kusy. Do rajnice dať
         slaniny, na široké lístky nakrájanej, do nej poklásť jarabice (upečené), aj s kelom,
         posypať majeránom, niečo korením, posoliť a zakryté nechať na mäkko upariť. V druhej nádobe
         pripraví sa tmavá zápražka, nie hustá, do ktorej sa dá cibuľka a potom zaleje sa polievkou,
         prileje sa i pečienkovej masti. Zápražku precediť na kel; ešte raz nechať zovrieť a
         nastoliť.
   </p>
   <p>
   </p>
   <p>
    <span class="bold">
     <strong>
      298. Čvíkoty na pečienku
     </strong>
    </span>
    (kvíčaly)
   </p>
   <p>
    Čvíkoty sú drobné vtáčky a preto počítajú sa dve na jednu osobu. Očistené sa vypitvajú,
         umyjú. Zo slaniny odreže sa tenký a široký pás, čo objíme vtáčka, nožičky sa cez hlavu
         prepchajú, — a tak poprekladajú sa slaninou a pečú. Medzi ne sa môžu klásť i kúsky
         žemličky. Tak pečú sa v rúre, kým sú nie mäkké. Musia sa často podlievať. Keď by ale
         čvíkoty boly už staré, teda sa musia pariť (dynstovať) ako jarabice. Vnútornosti z čvíkot
         sa neodhodia, len zo žalúdka (zúzika) odstráni sa piesok a z pečenky žlč. Ináč všetky
         vnútornosti posekať na drobno; slaninku upražme s cibuľkou a zeleným petržľanom, posekané
         vnútornosti dajme na slaninku a pomaly nechajme upražiť, pridajme soli, niečo korenia a
         podlejme červeným vínom. Ale keď toho niet pri ruke, nemusí byť, konečne kúsok vo vode
         rozmočenej žemle. Potom to všetko cez sito pretrieť, dať nazpät do tej nádoby, kde bolo a
         zohriať. Medzitým vezmime žemľu, obkrojme na podobu srdca, nakrájajme z nej tenké lístky,
         ktoré sa na masle dajú málo pripražiť. Na každý žemľový lístok dá sa z toho prichystaného
         salmis, odloží sa na teplé miesto; keď sú čvíkoty upečené, dajú sa na misu a len cez poly
         prerežú sa prsia, ináč ale majú ostať v celosti.
   </p>
   <p>
   </p>
   <p>
    <span class="bold">
     <strong>
      299. Čvíkoty plnené
     </strong>
    </span>
   </p>
   <p>
    Čvíkoty plnia sa takým salmis, ako predošlé, lenže do toho dáme troška viac žemle, šťavy
         zpod pečienky a toľko žĺtkov, koľko treba. S tým naplníme čvíkotu a zašijeme tak ako kura;
         slaninou obložíme a upečieme na ražni so slaninou, ale možno i bez nej.
   </p>
   <p>
   </p>
   <p>
    <span class="bold">
     <strong>
      300. Čvíkoty pražené
     </strong>
    </span>
   </p>
   <p>
    Očistené čvíkoty zlúpiť s kože, mäso z prsnej kosti odrezať, nožom rozklopať: zo
         stehienka od kosti koštialik vybrať a z pŕs druhý spodný kúsok ku stehienku nožom
         priklopať, posoliť a v žemľových omrvinkách vypražiť, ako obyčajne. Salmis urobiť ako
         predošlé, dať na žemľu a spolu s vysmaženou čvíkotou dať na stôl.
   </p>
   <p>
   </p>
   <p>
    <span class="bold">
     <strong>
      301. Čvíkoty s puddingom
     </strong>
    </span>
   </p>
   <p>
    Čvíkote prsia odobrať a našpikovať, ako je udané pri jarabiciach, obpiecť a so zeleninou
         dusiť; jestli jesto pri ruke mäso zo srny alebo zo zajaca, pridajme k tomu a dusme ďalej.
         Keď je všetko mäkké, vyberieme prsia von, dáme na ne šťavy a odložíme na teplé miesto. Na
         masle užiarime žemľu alebo chlieb, podlejeme červeným vínom a necháme rozvariť. Mäso a
         kosti, mäkko uparené, vyberieme a v mažiari potlčieme a ku chlebu pridáme, spolu pretrieť,
         ak je riedke, pridať málo žemľových omrviniek a šťavu zo zeleniny, po vychladnutí pridať
         podľa potreby soli a korenia, žĺtkov koľko treba; to všetko spolu smiešať. Formu okrúhlu,
         čo má prostriedok prázdny, vymastiť, čistým papierom vylepiť a zas pomastiť maslom,
         prichystanú masu dať do formy a v pare za hodinu nechať variť. Keď je uvarené, na okrúhlu
         misu nastoliť, prse z čvíkot poklásť na vrch do venca. Užiarenú žemľu popichať do bokov
         puddingu. Všetko poliať šťavou a vrelé nastoliť ako assiettu po polievke. Takýto pudding
         môže sa i zo zemiakov alebo z ryže prichystať.
   </p>
   <p>
    Tento pudding môže sa aj na chladný spraviť. Všetko prichystať ako je hore udané, len
         miesto žĺtkov a vína pridáva sa aspik a málo octu. Toto sa kladie na spodok do formy, ako
         obyčajne aspik a okrášli sa. Na to dajú sa prsičká z čvíkot a tak salmis. Potom sa dá na
         chladné miesto, pred nastolením sa vyvráti na misu, okrášli aspikom.
   </p>
   <p>
   </p>
   <p>
    <span class="bold">
     <strong>
      302. Pečená sluka
     </strong>
    </span>
    (šnepf)
   </p>
   <p>
    Sluka sa práve tak môže pripraviť, ako čvíkoty; z vnútorností sa tiež tak urobí salmis a
         dá na žemľu. Celý vták sa slaninou prepichá (našpikuje) alebo i len obloží slaninou a tak
         sa pečie, lenže nastoliť sa má pokrájaný a hlavička v papilotke položí sa na misu, aby sa
         vedelo, čo je na stole.
   </p>
   <p>
    Taktiež môže sa sluka nasledovne pripraviť: Očistená upečie sa so zeleninou a s
         prídavkom teľacieho mäsa. Keď je mäkká, odrežú sa nôžky a prsia, do ostatného pridá sa
         drobno krájaný chlieb, v masti užiarený, podleje sa vínom (červeným), teľacie mäso a kosti
         zo sluky potlčú sa v mažiari a smieša sa spolu. Potom pretrie sa všetko cez sito, posolí a
         pokorení sa podľa potreby, tiež pridá sa žĺtok, dá do varu, ale len aby zovrelo. Ryža uvarí
         sa podľa známeho spôsobu, narovnať ju do ráfu a na misu vyvrátiť; do prostriedku dať
         salmis, na vrch sluku a okolo žemľu s vnútornosťami.
   </p>
   <p>
   </p>
   <p>
    <span class="bold">
     <strong>
      303. Bažant
     </strong>
    </span>
   </p>
   <p>
    Dobre odležaný alebo na ľade zachovaný bažant sa očistí. Hlava, chvost sa nešklbe, ale
         odloží sa na bok. Bažant sa posolí, do slaniny sa obalí, pečie sa pri častom podlievaní
         smotanou. Keď sa nesie na stôl, položí sa hlava a chvost ako na ukážku.
   </p>
   <p>
    Na francúzsky spôsob sa pečie, keď sa pomastí sardelovým maslom, posolí a v papierovom
         obale pečie sa vo svojej vlastnej šťave.
   </p>
   <p>
    <span class="emphasis">
     <em>
      Holuby
     </em>
    </span>
    sa plnia ako kuriatka.
   </p>
   <p>
    <span class="emphasis">
     <em>
      Perlovky
     </em>
    </span>
    , ktoré viac patria ku divine, pripravujú sa na spôsob
         drôbeže, ale môžu sa i dusiť s citronom, alebo poliate s majonézou ako zákusku predložiť.
   </p>
   <p>
   </p>
   <p>
    <span class="bold">
     <strong>
      304. Diviak
     </strong>
    </span>
    (divoký kanec)
   </p>
   <p>
    Mäso z mladého diviaka po náležitom očistení sa obarí. Potom sa môže i na spôsob prasaťa
         pripraviť alebo na paprikáš atď. Mäso zo starších sa dá do moridla, v ktorom môže stáť, kým
         sa v kuchyni neupotrebí. V tom moridle sa uvarí a uvarené sa dáva na stôl s prídavkom
         nejakej omáčky alebo chrenu. Šunky z diviaka zasolia sa práve tak, ako i z domáceho brava;
         i moriť sa môžu a vyúdiť, ako iné. Hlava a nôžky pripraviť sa môžu na studeno. Keď má byť
         mäso z diviaka dlhšie odložené, dá sa do kamenného hrnca, zaleje sa vriacim moridlom, na čo
         potom ešte naleje sa rozpustenej masti, aby povetrie nemalo k mäsu prístupu. Takéto mäso
         možno potom i za studena požívať, lebo v tom moridle úplne zmäkne.
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e4644">
       </a>
       XI. Šaláty
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    <span class="bold">
     <strong>
      305. Hlávkový šalát
     </strong>
    </span>
   </p>
   <p>
    Šalát patrí medzi najzdravšie naše zeleniny. Už starí Rimania vedeli ho oceniť, i verše
         písali o ňom. Sám Cato poukazoval na liečivosť šalátu. Znalci tvrdia, že šalát tíši čuvy
         (nervy), večer požitý privodí zdravý spánok atď. Staré francúzske príslovie hovorí, že k
         príprave šalátu potrební sú štyria: skúpy, čo leje ocot, márnotratný, čo dáva olej (masť),
         núdzny, čo ho solí, a blázon, čo ho mieša. Lebo Francúzi a Nemci šalát dobre premiešajú,
         aby tie prídavky vnikly medzi všetky lístočky. Preto sa ku šalátu dáva i vidlička i
         lyžička. Pri nemeckých stoloch mieša šalát domáci pán a síce pri stole. My ale zvyknutí sme
         pripraviť šaláty už v kuchyni a hotové nastoliť.
   </p>
   <p>
   </p>
   <p>
    <span class="bold">
     <strong>
      306. Šalát obarený
     </strong>
    </span>
   </p>
   <p>
    Hlávky šalátu, môže byť aj mladý, ešte nie vyvinutý, umyjú sa pozorne, potom odcedia sa
         z vody. Šalát žmýkať neslobodno, lebo s tým i na chuti ztratí, aj nepekne vyzerá. Vody môže
         sa zbaviť tak, že umytý položí sa na servítok alebo čistú kuchynskú šatku; rožky servítka
         sa soberú, strasú sa tak, aby všetka voda so šalátu unikla. Tým stane sa šalát i
         krehkejším. Šalát poukladá sa na misku, obarí sa octovou vodou, ktorá zovrela s rozpraženou
         slaninou. Kto chce mať škvarky chrupkavé, povyberá ich skôr, než sa octová voda na ne
         naliala. Voda sa i posolí, pridá sa kúsok cukru a na šalát naleje. Drobno sekaná cesnaková
         vňať sa tiež pridá, voda sa sleje raz, ešte sa zvarí a obarí sa šalát. Šalát nesmie byť
         uvarený, lebo je nechutný a ťažšie k stroveniu, ako surový. Miesto slaniny môže sa vziať
         masť bravčová alebo husacia. Miesto cesnaku pažítka. Na vrch šalátu dajú sa vajíčka na
         tvrdo uvarené a na štvrtky pokrájané. Taktiež môže sa upražiť praženica na tvrdo a
         pokrájaná dať na vrch, alebo ako samostatný pokrm k večeri na druhej miske podá sa so
         šalátom. Spariť sa môže i so smotanou, s málo octom pomiešanou, na masť vyliatou a
         prevarenou. Do smotany sa môže rozmiešať i vajíčko, pritom ale má sa pozorovať, aby sa
         vajíčko neseklo.
   </p>
   <p>
   </p>
   <p>
    <span class="bold">
     <strong>
      307. Šalát so smotanou
     </strong>
    </span>
   </p>
   <p>
    Pevné hlávky šalátu rozkroja sa na štvoro, dobre poumývajú, v servítku z vody vytrasú a
         na misku, hore tým rozkrojeným pokladú. Hlúbiky (košťály) majú prísť do prostriedku, aby sa
         lepšie ponorily. V hrnčeku rozmieša sa dobrá smotana, do nej sa pridá málo, ale dobrého
         octu, troška soli, drobno krájanej pažítky a niečo cukru. Dobre premiešané vyleje sa na
         šalát. K nemu pridá sa cukor, kto radšej má sladký.
   </p>
   <p>
   </p>
   <p>
    <span class="bold">
     <strong>
      308. Šalát s citronovou šťavou
     </strong>
    </span>
   </p>
   <p>
    Na krehké, pokrájané hlávky šalátu naleje sa dobrá limonáda. Alebo: Do dobrej smotany
         vytlačí sa šťava z jedného citrona, pridá sa málo soli, viac cukru a vyleje na šalát, v
         mise poukladaný.
   </p>
   <p>
   </p>
   <p>
    <span class="bold">
     <strong>
      309. Šalát s majonézou
     </strong>
    </span>
   </p>
   <p>
    Uvarený žĺtok rozotrie sa na tanieri veľmi jemne, k nemu pridá sa surový, mieša sa
         ďalej, kým je nie omáčka hladká, penistá. Kto chce šalát s olejom, pridáva sa olej po
         kvapke, kým ho nie je asi za 1-2 kávové lyžičky. Miesto oleja upotrebiť sa môže čerstvá
         husacia masť. Prileje sa ešte slabého octu, posolí sa a podľa chuti pridá sa pažítky. Touto
         majonézou sa šalát zaleje.
   </p>
   <p>
   </p>
   <p>
    <span class="bold">
     <strong>
      310. Zemiakový šalát
     </strong>
    </span>
   </p>
   <p>
    Najobyčajnejší, ale i chutný pripraví sa jednoducho z uvarených, olúpaných zemiakov.
         Tiež pokrájajú sa na lístky, posolia sa a polejú rozriedeným octom, ktorým zaliata bola
         rozpražená slanina. Kto nechce slaninu, môže vziať masť. Škvarky pokladú sa na vrch. Lístky
         cibule, ktorá neštípe, porozkladajú sa po zemiakoch, tiež tak môžu sa i tenké lístky
         uvareného zeleru pomedzi zemiaky prekladať.
   </p>
   <p>
   </p>
   <p>
    <span class="bold">
     <strong>
      311. Miešaný šalát
     </strong>
    </span>
   </p>
   <p>
    V kožke uvarené zemiaky sa olúpajú a na rovné, drobné kúsky pokrájajú, takže ugorky z
         octu, k tomu i cvikľu, ktorá už dva-tri dni bola naložená. To smiešať dovedna. Jedno
         vajíčko uvariť na tvrdo, žĺtky pretrieť cez sito, posoliť a pridať dva surové žĺtky,
         pozorne, aby na nich neostalo nič z bielka, ani len kožtička. To má byť všetko studené;
         tabulový, jemný olej po kvapke miešať, keď hustne, pridať citronovej šťavy a miešať ďalej;
         ak je táto majonéza hustá, poleje sa prihotovený šalát málo octom, potom zamieša sa s
         majonézou a dá sa na štvorhrannú misu, na ktorú ešte dookola príde zelený šalát, keď by ale
         toho nebolo, okrášlime šalát uhorkami. Šalát môže sa pridať ku sluke, ktorá sa piekla na
         slaninke.
   </p>
   <p>
    Tento šalát môže sa i tak pripraviť, že sa zemiaky, pokrájané na okrúhle lístky, položia
         do prostred misy, cvikľa a uhorky ale krajom, aby to vkusne vyzeralo.
   </p>
   <p>
   </p>
   <p>
    <span class="bold">
     <strong>
      312. Vlašský šalát
     </strong>
    </span>
   </p>
   <p>
    Olúpané varené zemiaky pokrájajú sa na listy a striedavo ukladajú sa na misku s
         nasledujúcimi vecmi; veľké biele fazole uvaria sa v slanej vode, jeden slaneček (hering)
         vymočený a na tenké rezance pokrájaný, jedno kyslé jablko a tiež jedna ugorka. Keď je to na
         mise narovnané, ozdobí sa to trojakým vencom: viac dní naložená cvikľa rozkladie sa buď na
         kolieska nakrájaná alebo posekaná; uvarený bielok pokrája sa na pekné kúsky a tiež sa
         poukladá, do prostriedku sa dá aspik a žĺtok uvarený a cez sito pretretý. Dookola nejaký
         zelený šalát alebo drobné ugorky. Všetko sa poleje kyslou smotanou.
   </p>
   <p>
    Kto chce, môže i tu pridať zeler uvarený. Tiež poliať octom, olejom a posoliť podľa
         osobnej chuti.
   </p>
   <p>
    Vlašský šalát upravuje sa ešte na rozmanitý spôsob, ale potrebuje mnohé prídavky, ktoré
         v našich obchodoch neprichodia. Každá zručná kuchárka, keď má k tomu spôsob, môže si šalát
         tento chutne a vkusne upraviť, na príklad i na studeno vo forme s aspikom.
   </p>
   <p>
   </p>
   <p>
    <span class="bold">
     <strong>
      313. Šalát z červenej kapusty
     </strong>
    </span>
   </p>
   <p>
    Na rajnicu dá sa masti, najlepšie sa hodí husacia, do nej pokrája sa cibuľka, keď táto
         zažlkla, vloží sa červená, tenko krájaná kapusta. Hneď sa dá soli, čierneho korenia, málo
         cukru a zakryté nechá sa s kapustou dusiť, kým nezmäkne. Potom poleje sa vínovým octom.
         Môže sa pripraviť i z bielej kapusty. Na vrch kostky vypraženej slaniny.
   </p>
   <p>
   </p>
   <p>
    <span class="bold">
     <strong>
      314. Šalát zo surovej kapusty
     </strong>
    </span>
   </p>
   <p>
    Veľmi tenko pokrájaná kapusta sa posolí, rozriedeným octom a olejom poleje, čiernym
         korením posype a dvoma vidličkami veľmi pečlive pomieša. Podáva sa zvlášte ku bravčovine.
   </p>
   <p>
   </p>
   <p>
    <span class="bold">
     <strong>
      315. Fazuľa na šalát
     </strong>
    </span>
   </p>
   <p>
    Biele veľké fazule sa uvaria a na spôsob zemiakového šalátu pripravia. Na vrch môžu sa
         porobiť mrežky zo sardeliek alebo iných rybiek. Tiež zeler sa môže pridať alebo, kto
         radšej, samotný tiež tak pripraviť.
   </p>
   <p>
    Zelené fazuľové lusky pokrájajú sa na dlhé, tenké kúsky, uvaria v slanej vode a
         pripravia ako zemiakový šalát alebo len jednoducho s octom a olejom.
   </p>
   <p>
   </p>
   <p>
    <span class="bold">
     <strong>
      316. Cvikľa
     </strong>
    </span>
    (červená řípa)
   </p>
   <p>
    Cvikľa sa uvarí, očistí, a keď je nie zrebnatá, pokrája sa na tenké lístky. Do hlineného
         hrnca alebo ugorkového pohára sa naloží, zaleje sa rozriedeným, posoleným a cukrom
         osladeným octom. Najlepšie, keď možno, vrelým zaliať cvikľu. Ku cvikle pridajú sa i tenké
         kúsky očisteného chrenu a rasce, ktorá sa môže do tenkej handričky zaviazať. Keď je cvikľa
         bledá, pridá sa niekoľko tenko pokrájaných kúskov surovej cvikle. Pred varením neslobodno
         cvikľu poraniť, lebo nakrojeným miestom uniká červené barvivo. Pohár alebo hrnok nechá sa
         1-2 dni na teplom mieste, potom tenkou handričkou zaviazaný odloží sa do chladného miesta,
         kde dlhšie postojí.
   </p>
   <p>
   </p>
   <p>
    <span class="bold">
     <strong>
      317. Ugorkový (okurkový) šalát
     </strong>
    </span>
   </p>
   <p>
    Čerstvé ugorky sa obieľa, po kuse na hakličkách podrobia (alebo tenko nakrájajú) a
         posolia. Nie je rozhodnuté, ako je lepšie, či sa majú žmýkať alebo nie. Mojím zdaním nemajú
         sa žmýkať, lebo práve tá zvláštna chuť sa z nich vytratí. I ľud, ktorý nám v mnohých
         veciach dáva dobré pokyny, ugorky práve len posolené požíva. Nakrájané a posolené ugorky
         polejú sa málo octom, posypú čiernym korením alebo paprikou. I so smotanou a drobno sekaným
         cesnakom sú chutné.
   </p>
   <p>
   </p>
   <p>
    <span class="bold">
     <strong>
      318. Žerucha
     </strong>
    </span>
    (řeřišnice)
   </p>
   <p>
    Za včas na jar nasiata žerucha je vítaným šalátom. Rastie veľmi skoro, ale potrebuje
         hodne vlahy. Obstrihaná, pečlive prebratá a umytá žerucha posolí sa máličko, posype sa
         cukrom, poleje málo octom a kto chce i olejom. Musí sa veľmi dobre pomiešať, aby všade bola
         rovnako chutná.
   </p>
   <p>
   </p>
   <p>
    <span class="bold">
     <strong>
      319. Dusené jablká a hrušky
     </strong>
    </span>
   </p>
   <p>
    Na štvrtky pokrájané jablká dajú sa do cukrovej vody s prídavkom škorice spariť. Nemajú
         sa rozvariť, aby celé a biele na misku ukladané byť mohly. Kto rád má, môže podliať vínom.
         I hrušky pripravujú sa na ten spôsob.
   </p>
   <p>
    Podobne sa môže pripraviť šalát i z iného ovocia, ako i zo sušeného, zvlášte sušených
         slivák, ktoré uvaria sa s kúskom cukru a škorice a obložia sa rozlúpaným pomarančom.
   </p>
   <p>
    Opisy iných šalátov nachodia sa v časti o zavareninách.
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e4800">
       </a>
       XII. Varené múčniky
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    Medzi naše najobľúbenejšie, ba národnie pokrmy počítať môžeme varené cestá, pod menom
         halušky, rezance, strapačky atď. všeobecne známe. Ačpráve príprava týchto jedál je tak
         jednoduchá a známa, predsa prichodí nám zmieniť sa i o nich. Lebo úprava halušiek vyžaduje
         istej pozornosti, aby boly chutné, aby sa dovedna nelepily, neboly primäkké, ale ani tvrdé.
         Cesto na obyčajné rezance musí sa radšej tuhšie zamiesiť, dobre vypracovať a potom dobre
         uvariť.
   </p>
   <p>
   </p>
   <p>
    <span class="bold">
     <strong>
      320. Bryndzové rezance
     </strong>
    </span>
   </p>
   <p>
    Zamiesi sa tuhé cesto, na pol litra múky 1 celé vajce a vody koľko treba, zavaľká sa asi
         na korunu hrubo a nakrájajú okrúhle rezance. Vyvárajú sa v slanej vode. Keď na vrch vyjdú,
         sa vyberajú, dobre ocedia a dajú do misy, v ktorej je už prichystaná bryndza. Rozmiešajú sa
         dobre, omastia maslom rozpraženým alebo upraženou slaninkou. V lete dá sa do nich i drobno
         krájaný kôpor, kto rád. Na vrch sa polejú rozpáleným maslom alebo slaninovými škvarkami
         podľa ľúbosti.
   </p>
   <p>
   </p>
   <p>
    <span class="bold">
     <strong>
      321. Trhance
     </strong>
    </span>
    (štípance)
   </p>
   <p>
    Cesto, ako pri č. 320 udané, sa zamiesi, ale vyvaľká sa oveľa tenšie. Nechá sa trochu
         zaschnúť, potom sa na pásy pokrája a tieto potrhajú sa na neveľké kúsky. Zavárajú sa ako
         rezance, pričom treba mať na zreteli, aby sa nezbily, preto ich pri zaváraní treba hneď
         miešať. Keď sa vyberajú, musia sa skoro mastiť a dobre rozmiešať. Pripravia sa s bryndzou a
         majú prijsť za horúca na stôl.
   </p>
   <p>
   </p>
   <p>
    <span class="bold">
     <strong>
      322. Rezance s tvarohom
     </strong>
    </span>
   </p>
   <p>
    Tuho zamiesené cesto vyvaľká sa tenšie, ako na bryndzové rezance, tiež tenšie sa
         krájajú. Vyvárané posýpajú sa vymieseným a posoleným tvarohom, polejú sa rozpraženým maslom
         a vrch posype sa ešte tvarohom.
   </p>
   <p>
    Podobne pripravia sa i
    <span class="emphasis">
     <em>
      rezance s grísom
     </em>
    </span>
    . Grís alebo krupica, upraží
         sa na masti, podleje sa máličko vodou alebo mliekom, do toho sa rezance vyberajú,
         pomiešajú, a keď možno, dajú sa do rúry málo zapiecť alebo za čerstva nesú sa na stôl.
   </p>
   <p>
   </p>
   <p>
    <span class="bold">
     <strong>
      323. Rezance s kapustou
     </strong>
    </span>
   </p>
   <p>
    Drobno sekaná alebo drobená kapusta posolí sa, nechá sa málo postáť, z vody sa vytlačí a
         dá sa dusiť na masti s drobno sekanou cibuľkou a málo cukrom. Niekto kapustu i korení.
         Cesto ako na rezance pokrája sa na širšie fliačky, vyvára v slanej vode, vyberá do kapusty.
         Na misu narovnané fliačky alebo široké rezance polejú sa rozpraženým maslom.
   </p>
   <p>
   </p>
   <p>
    <span class="bold">
     <strong>
      324. Rezance s praženicou
     </strong>
    </span>
   </p>
   <p>
    Rezance vyvárajú sa hore udaným spôsobom, vybraté a ocedené pomastia sa horúcou masťou a
         oblejú praženicou, ktorá sa pripraví, keď sa potrebný počet vajíčok v málo mlieku dobre
         rozmieša, posolí a v horúcej masti, najlepšie v slanine rýchle pomieša. Keď začína hustnúť,
         vyleje sa na rezance. Praženica nesmie stuhnúť, ale keď sa vajíčka len za surova vylejú na
         rezance, ako mnohí robia, je obava, že ostanú surové a sú nechutné.
   </p>
   <p>
   </p>
   <p>
    <span class="bold">
     <strong>
      325. Rezančeky s orechami
     </strong>
    </span>
   </p>
   <p>
    1. Tenké rezančeky vyvaria sa v slanej vode, ocedia sa, obsýpajú mletými vlašskými
         orechami a cukrom a polejú sa rozpraženým maslom.
   </p>
   <p>
    2. Cesto zamiesi sa s dvoma žĺtkami a vodou; tenko pokrájané rezančeky uvaria sa, posypú
         orechami a cukrom, polejú maslom. Potom narovnajú sa na misku, ktorá znesie väčšiu
         horúčosť, obtiahnu sa snehom zo dvoch bielkov ušľahaným, osladeným a nejakým lekvárom
         zafarbeným. Potom dajú sa rezance ešte do rúry zapiecť.
   </p>
   <p>
    3. Vyvarené rezančeky polejú sa maslom, posypú sa orechami, cukrom a prebratými
         hrozienkami a dajú sa do vymastenej, omrvinkami vysypanej formy. Medzi rezance dá sa i
         niečo dobrého lekváru. Forma položí sa do rúry a nechá sa tam, kým sa rezance neupiekly. Na
         misku vyvrátené, posypú sa tlčeným cukrom.
   </p>
   <p>
   </p>
   <p>
    <span class="bold">
     <strong>
      326. Rezance s čerešňami
     </strong>
    </span>
   </p>
   <p>
    Zamiesi sa cesto zo troch žĺtkov alebo z celého vajca a jedneho žĺtka a suchou, jemnou
         múkou s prídavkom málo soli v cesto, aké treba na rezance. Cesto vyvaľká sa na tenko a
         pokrája na širšie rezance. Tieto vyvaria sa v osladenom mlieku, ktorému pridaný bol kúsok
         masla. Ovarené ocedia sa — a vychladnuté smiešajú so 3-4 žĺtkami, vaníliovým cukrom a
         snehom zo dvoch bielkov. Do vymastenej formy dá sa polovica tých rezancov, na ne položí sa
         oblátka, na oblátku dobré, zralé, kôstok zbavené čerešne, ktoré už chvíľku v cukre obalené
         stály. Na tieto zase oblátku, na oblátku rezance, na vrch kúsky masla a tak dať do rúry
         upiecť (pri slabom ohni).
   </p>
   <p>
   </p>
   <p>
    <span class="bold">
     <strong>
      327. Rezance s mliekom
     </strong>
    </span>
   </p>
   <p>
    Zamiesi sa cesto zo štyroch žĺtkov a toľko múky, aby cesto bolo dosť tuhé. Rozvaľkané
         pokrája sa na tenké rezance, ktoré sa vyvárajú v sladkom mlieku, do ktorého sa pridá i
         trochu vanílie. Uvarené vyberú sa na misu, omastia čerstvým maslom, osladia, pridajú sa i
         očistené hrozienka a posekané bielené mandle. Urovnajú sa na takú misu, ktorá nepukne v
         rúre, obložia sa snehom, vytrepaným zo štyroch bielkov, osladeným, a dajú sa piecť do rúry.
         Keď sú upečené a nesú sa na stôl, môžu sa poliať vínovou žufkou.
   </p>
   <p>
   </p>
   <p>
    <span class="bold">
     <strong>
      328. Tvarohové fliačky vo forme
     </strong>
    </span>
   </p>
   <p>
    Z tuhého, tenko vyvaľkaného cesta krájajú sa štvorhranné fliačky, vyvárajú sa v slanej
         vode a polejú sa čerstvým maslom, aby sa nezlepily. Medzitým sa dobrý tvaroh vymiesi, pridá
         niečo soli, niekoľko žĺtkov, sopár lyžíc dobrej kyslej smotany a kto má rád, i očistené
         sultánky. To sa smieša s fliačkami. Na doske sa s jedným žĺtkom a kúskom masla, s prídavkom
         toľko múky, čo práve toto poberie, zamiesi cestiatko, vyhrnie a s tým sa forma vyloží. Do
         tohoto cesta sa potom fliačky vložia a v rúre upečú. Maslové cesto má byť červenkavé a
         chrupkavé. Po upečení vyvráti sa forma na misu a posype cukrom. Kto má rád hodne sladké
         múčne jedlá, môže dať cukru i do tvarohu.
   </p>
   <p>
   </p>
   <p>
    <span class="bold">
     <strong>
      329. Pirohy
     </strong>
    </span>
    (tašky)
   </p>
   <p>
    Tuhé cesto vyvaľká sa na tenké lokše, ktoré, aby nevyschly, složia sa dovedna, kým sa
         druhé plnia. Na vyvaľkané cesto kladie sa lekvár na dva centimetre jedno od druhého. Keď je
         jeden rad položený, zakryje sa cestom, popritíska sa, vykrajuje zúbkovým kolieskom na
         pirohy. Ak by bolo cesto zaschnuté, môže sa potrieť bielkom, aby sa lepšie spolu držalo.
         Tak pokračovať, kým je nie všetko cesto zpracované. Tiež tak sa môže pokračovať, že na
         jedno cesto porozkladá sa lekvár a druhým cestom sa zakryje, poutláča pomedzi lekvár a
         zúbkovým želiezkom štvorhranné pirôžky vykrajuje. Pirohy vyvárajú sa v slanej vode, vybraté
         polejú sa maslom, v ktorom upražily sa žemľové omrvinky.
   </p>
   <p>
    Tak pripravia sa i
    <span class="emphasis">
     <em>
      pirohy tvarohové
     </em>
    </span>
    . Tvaroh sa musí pripraviť tak,
         aby nebol pririedky, lebo by mohol vytiecť. Vyvarené, pomastené pirohy posýpajú sa i
         pomrveným tvarohom.
   </p>
   <p>
   </p>
   <p>
    <span class="bold">
     <strong>
      330. Lokše a slané perace
     </strong>
    </span>
   </p>
   <p>
    Zamiesené cesto vyvaľká sa na lokše, tieto upečú sa lebo s chlebom v peci lebo na
         sporáku a v rúre. Lenže sa na sporáku zle a nerovno pečú. Upečené môžu dlho stáť. V páde
         potreby sa polámu, horúcou vodou obaria, nechajú málo postáť, potom sa ocedia, bryndzou a
         maslom pripravia ako rezance alebo halušky.
   </p>
   <p>
    Slané precníky (perace) sa pokrájajú, obaria a pripravia tak, ako rezance.
   </p>
   <p>
   </p>
   <p>
    <span class="bold">
     <strong>
      331. Opekance a rezance s makom
     </strong>
    </span>
   </p>
   <p>
    Opekance obaria sa ako perace, ak sú tvrdé, musia dlhšie postáť. Odcedené polejú sa málo
         maslom, medom alebo syrupom, posypú sa hodne makom mäkko potlčeným alebo mletým. — Opekance
         môžu byť pripravené i s bryndzou a vtedy je zachádzanie s nimi také ako pri bryndzových
         haluškách. Ku makovým nesie sa na stôl i rozpustený med alebo cukor.
   </p>
   <p>
    Pečenie opekancov udané je v stati o kysnutých cestách.
   </p>
   <p>
    Rezance môžu sa pripraviť s makom, tak ako opekance. Aby sa nezlepily, môžu sa po
         odcedení poliať maslom, ale nie mnoho.
   </p>
   <p>
   </p>
   <p>
    <span class="bold">
     <strong>
      332. Trepance a strapačky
     </strong>
    </span>
   </p>
   <p>
    Trepance alebo „hádzané“ halušky opísané sú už v IV. časti. I tieto pripravia sa s
         bryndzou, ako rezance. V niektorých domoch počítajú jedno vajíčko pre osobu do cesta, ďalej
         hádžu veľké halušky, ale tie sú ťažšie k stroveniu. Lepšie sú drobné. Zemiakové strapačky
         robia sa nasledovne: Očistené zemiaky sa porajbú, posolia, dá sa vajíčko, podľa potreby i
         viac, trochu mlieka a múky, aby cesto nebolo ani veľmi mäkké ani tuhé. Z dobre vymieseného
         cesta hádžu sa drobné halušky do vriacej slanej vody. Vyvarené rozmiešajú sa s bryndzou,
         prípadne i s tvarohom a pomastia sa slaninkou alebo rozpáleným maslom. Čerstvé sa nesú na
         stôl.
   </p>
   <p>
    Podobne sa robia i s kyslou kapustou. Kapusta zo suda sa vyžmýka, poseká. Vyvarené
         strapačky sa do toho zamiešajú a dobre omastia.
   </p>
   <p>
   </p>
   <p>
    <span class="bold">
     <strong>
      333. Šúľance
     </strong>
    </span>
    (bramborové šišky)
   </p>
   <p>
    Uvarené a očistené zemiaky sa porajbú alebo pretrú. Pridá sa jedno vajíčko, soľ, ako
         orech masla a múky podľa potreby. Vymiesené cesto pokrája sa na drobné kúsky, z ktorého sa
         šúľajú rukou úhľadné šúľance. Musia sa dobre múčiť, aby sa nezlepily. Vyvárajú sa v slanej
         vriacej vode. Uvarené polejú sa maslom, v ktorom sa upražily omrvinky. Kto rád, môže po
         vrchu poliať i v masle upraženou cibuľkou. Niekto rád i s cukrom. Tak sa pripravujú i
         makové. Vyvarené šúľance posypú sa tlčeným makom, trochu sa maslom omastia a posypú cukrom,
         alebo polejú rozpusteným medom.
   </p>
   <p>
   </p>
   <p>
    <span class="bold">
     <strong>
      334. Šunkové fliačky
     </strong>
    </span>
   </p>
   <p>
    Rezancové cesto, nie veľmi hrubé, pokrája sa na neveľké fliačky a vyvarí sa v slanej
         vode. Varená šunka poseká alebo pomele sa na drobno, pridajú sa 2 žĺtky, i viac, a kyslá
         smotana. Do toho sa rozmiešajú vyvarené fliačky, trochu sa omastia maslom a osolia podľa
         potreby. Takto smiešané dajú sa do maslom vymastenej a omrvinkami vysypanej alebo maslovým
         cestom vyloženej formy a nechajú sa v rúre piecť.
   </p>
   <p>
   </p>
   <p>
    <span class="bold">
     <strong>
      335. Škorce
     </strong>
    </span>
   </p>
   <p>
    Žltá (prosná) kaša sa uvarí, osolí. Keď je dobre uvarená, pridá sa múky, aby bola dosť
         tuhá. Z toho robia sa na misu trhané halušky masnou lyžičkou a dobre sa premastia slaninkou
         alebo rozpáleným maslom. Môžu sa posypať po vrchu bryndzou alebo tvarohom. Horúce sa dajú
         na stôl a zapíjajú mliekom.
   </p>
   <p>
    Z kukuričnej kaše sa tiež tak robia.
   </p>
   <p>
   </p>
   <p>
    <span class="bold">
     <strong>
      336. Múčanka
     </strong>
    </span>
   </p>
   <p>
    Do vriacej vody zavarí sa grís (krupica). Do uvareného pridá sa ešte múky podľa potreby,
         osolí sa a dobre i s múkou prevarí. Na misu kladú sa z toho veľké halušky lyžicou v masti
         omočenej. Keď je už toho jedna vrstva, poleje sa rozpraženým maslom, posype sa bryndzou,
         podľa potreby osolí a tak sa pokračuje, kým grís trvá. Po vrchu sa tiež posype bryndzou
         alebo oštiepkom a poleje maslom.
   </p>
   <p>
   </p>
   <p>
    <span class="bold">
     <strong>
      337. Rezance v mlieku varené
     </strong>
    </span>
   </p>
   <p>
    Pokrájané rezance zavaria sa do mlieka, do ktorého sa pridá soli a trochu cukru. Varia
         sa v ňom, kým cele nezhustnú. Uvarené posypú sa cukrom a tlčenou škoricou a polejú
         rozpáleným maslom. Kto chce, môže dať rezance do rúry zapiecť.
   </p>
   <p>
   </p>
   <p>
    <span class="bold">
     <strong>
      338. Tvarohové knédliky
     </strong>
    </span>
   </p>
   <p>
    1. Pol kg dobrého tvarohu, 5 vajec, niečo múky a toľko strúhanej (utretej, rajbanej)
         žemličky, aby sa z cesta mohly robiť knédliky, konečne posoliť a pekné, okrúhle knédle
         porobiť vo veľkosti podľa dobrozdania. Na zkúšku sa jedna môže uvariť, ak by sa rozvarila,
         pridá sa do cesta ešte omrviniek alebo múky. Uvarené knédle posypať omrvinkami a
         rozpraženým maslom. Niekto má obyčaj, že i drobným tvarohom posype.
   </p>
   <p>
    2. Pol kg tvarohu vymiesi sa so soľou, pridajú sa 2-3 žĺtky, smotany, grísu a naposledy
         sneh zo 2-3 bielkov. Ak je cesto riedke, pridá sa múky. Potom sa urobia knédle a zavárajú v
         slanej vode. Najprv urobí sa próba s jednou, ak sa rozvára, pridá sa múky. Ostatné ako
         predpis 333.
   </p>
   <p>
    3. Pol kg tvarohu, pol kg múky, 2 vajíčka, trocha droždí, v málo mlieku rozpustených,
         niečo soli a málo mlieka. Konečne zo dvoch žemlí na drobulinké kostky pokrájaných vareškou
         zamiešať a nechať asi za hodinu kysnúť. Asi 3/4 hodiny pred obedom hodne veľké knédliky
         zavariť do vriacej, slanej vody, uvarené vybrať, tvarohom posypať a rozpraženým maslom
         poliať.
   </p>
   <p>
   </p>
   <p>
    <span class="bold">
     <strong>
      339. Ľahké grísové knédle
     </strong>
    </span>
   </p>
   <p>
    3 deci mlieka prevariť, do neho zavariť 3 deci grísu, potom miešať, kým nevychladne, keď
         je studené, 3 celé vajíčka, 2 bielky, niečo soli. Pomúčenou rukou robiť knédle, vo vrelej
         vode vyvárať, rozpraženým maslom poliať a posypať omrvinkami.
   </p>
   <p>
   </p>
   <p>
    <span class="bold">
     <strong>
      340. Čerešňové knédliky
     </strong>
    </span>
   </p>
   <p>
    6 deka masla mieša sa so dvoma žĺtkami, cukru pridá sa podľa ľúbosti. Jeden rožok zamočí
         sa do mlieka, keď je rozmočený, pridá sa k maslu a na hladké cesto vymieša. Pridá sa i to
         mlieko, v ktorom bol rožok zamočený, na ostatok potrebná špitka soli a toľko múky, aby sa
         cesto dalo zpracovať. Z cesta robiť knédliky, do každého dať 1-3 čerešne, vo vrelej vode
         rýchlo obvariť, vybrať, maslom poliať, porajbaným tvarohom a omrvinkami posypať.
   </p>
   <p>
   </p>
   <p>
    <span class="bold">
     <strong>
      341. Zemiakové knédle
     </strong>
    </span>
   </p>
   <p>
    Asi za tanier uvarených a obielených zemiakov dá sa na lopár, pridá sa štvrť kg grísu a
         spolu váľkom sa dobre spracuje, aby hrčky neostaly. Do toho cesta pridajú sa tri vajíčka a
         soli, miesi sa ďalej — a ak by bolo pririedke, pridá sa múky. Z cesta robia sa veľké knédle
         a zavárajú sa do vriacej vody. Keď sú uvarené, vyberú, odcedia sa a posypú v masle
         praženými omrvinkami. Ak sú priveľké, roztrhne sa každá dvoma vidličkami na dvoje.
   </p>
   <p>
    Do tohoto cesta môžu sa obáľať i slivky, v zime kúsok lekváru do prostriedku a variť,
         ako je udané.
   </p>
   <p>
   </p>
   <p>
    <span class="bold">
     <strong>
      342. Knédliky so slivkami
     </strong>
    </span>
   </p>
   <p>
    Cesto z varených zemiakov a múky sa rozvaľká, na štvorce nakrája; do každého štvorca
         obalí sa zrelá, utretá slivka, cesto sa popritíska, aby sa nerozišlo. Knédliky zavárajú sa
         v slanej vode, vyberú, odcedia a posypú sa hodne omrvinkami, upraženými na čerstvom masle.
   </p>
   <p>
    Knédliky obaľujú sa tiež okružníkovým cestom alebo jednoducho umieseným a tenuško
         vyvaľkaným cestom. Tiež berie sa k tomu cesto kysnuté, do ktorého sa zamiesi v mlieku
         namočená a cez sito pretretá žemľa, potom maslo, žĺtky, soľ, cukor, múka a droždie. —
         Jemné, ale nekysnuté knédliky sa pripravia z cesta, zo 7 deka masla, dvoch žĺtkov, pol
         litra múky, podľa potreby mlieka alebo smotany a niečo soli.
   </p>
   <p>
   </p>
   <p>
    <span class="bold">
     <strong>
      343. Knédliky so slivkami
     </strong>
    </span>
   </p>
   <p>
    5 deka masla utrie (mieša) sa s troma žĺtkami, niečo soli a cukru podľa ľúbosti; 1 1/2
         deka droždí rozpustí sa v jednom decilitre mlieka, pridá sa k žĺtkom a maslu, mieša sa ešte
         s jedným litrom múky a toľko i mlieka, aby cesto nebolo ani prihusté ani pririedke; na
         ostatok dá sa k tomu sneh zo troch bielkov. Keď je cesto náležite vytrepané, nechá sa
         podkysnúť. Z vykysnutého berú sa kúsky, do každého dá sa zrelá, utretá slivka, zatlačí a
         nechá sa za chvíľku podkysnúť. Knédliky sa uvaria v slanej vode, posypú omrvinkami a polejú
         rozpraženým, čerstvým maslom.
   </p>
   <p>
   </p>
   <p>
    <span class="bold">
     <strong>
      344. Dukátové halušky
     </strong>
    </span>
   </p>
   <p>
    Na misu alebo vajdlink dajú sa tri žĺtky, málo viac ako 3 deci kyslej smotany, tiež
         toľko múky a to všetko smieša sa, kým je nie cesto úplne hladké, na ostatok primieša sa i
         sneh zo troch bielkov. Na rajnici prevarí sa niečo viac ako pol litra mlieka, osladí sa
         cukrom (asi 8 kociek) a do vriaceho zavárajú sa z prichystaného cesta lyžičkou väčšie
         halušky. Zavára sa odrazu len toľko, čo sa sprace do mlieka. Obracajú sa pozorne a keď sú
         uvarené, vyberajú sa na misu, ktorá sa môže dať do rúry. Na spodok misky nasypú sa mleté
         bielené mandle, s cukrom a hrozienkami. Na to prídu halušky, ktoré sa posýpajú zase
         mandlami, hrozienkami a cukrom a polievajú sa rozpusteným maslom. Keď je všetko cesto
         vyvarené, posypú sa halušky na vrch ešte mandlami a cukrom a dajú sa do rúry upiecť.
         Halušky môžu sa uvariť ráno a pred samým obedom dajú sa upiecť do rúry.
   </p>
   <p>
   </p>
   <p>
    <span class="bold">
     <strong>
      345. Soľnohradské halušky
     </strong>
    </span>
   </p>
   <p>
    Do rajnice vlejeme 4 deci dobrého mlieka, 2 deka masla pridáme k nemu, dáme na sporák
         variť a keď zovrie, pridáme toľko múky (pri stálom miešaní), aby cesto bolo asi tak husté,
         ako je treba na halušky. Do teplého zamiešať 6 žĺtkov, zo troch bielkov tuhý sneh, málo
         soli, tlčeného cukru s vaníliou a dobre zamiešať. Osobitne zvariť 4 deci mlieka, keď
         zovrie, do neho vo veľkosti orecha z pripraveného cesta hádzať halušky, uvarené vyberať na
         misu. V hrnci rozmiešať 6 žĺtkov s dobrým mliekom, k tomu pridať i to, v čom sa halušky
         varily, pridať cukru, vanílie. Halušky dať do formy (alebo rajnice) maslom vymastenej,
         zaliať žĺtkami a dať do rúry na pol hodiny piecť.
   </p>
   <p>
   </p>
   <p>
    <span class="bold">
     <strong>
      346. Kysnuté halušky
     </strong>
    </span>
   </p>
   <p>
    Vezmú sa dve kilá múky. Čím jemnejšia múka, tým lepšie cesto. Múka sa dá na misu alebo
         na tablicu, k nej pridá sa tlčeného cukru podľa dobrozdania, potom 3 vajíčka, niečo soli a
         za lyžicu husacej masti. Kde niet husacej masti, môže sa dať i maslo alebo bravčová masť.
         To sa všetko s múkou dobre ušúcha. Pridá sa niečo droždí (v mlieku rozpustené) a toľko
         mlieka, aby sa mohlo zamiesiť cesto, nie prituhé, ale ani primäkké. Keď je dobre vymiesené,
         nechá sa podkysnúť. Vykysnuté rozvaľká sa na prst zhruba, a pampúškovou formou alebo
         pohárom vypichujú sa koláčiky a zakryté nechajú sa kysnúť. Potom ukladajú sa do 4 litrovej
         panvi vo tri rady, t. j. asi 20 kusov naraz. Paveň sa najprv pomastí, potom sa poukladá
         prvý rad, tiež sa pomastí až do tretieho. Na to naleje sa toľko vody, aby halušky hore
         vzala, ale nie veľmi. Pokrievkou sa musia zachlopiť, tak aby para neunikala, a na veľmi
         strmom ohni nechajú sa variť. Kým sa varia, treba dať pozor, že by neprihorely, čo je veľmi
         dôležité. Musí sa všetka voda z nich vyvariť, čo sa dá badať, keď sa už začnú pražiť. Keď
         sa pokrievka vezme preč, treba paru odháňať, že by halušky neosadly. Zatým sa vyberajú,
         makom a cukrom posýpajú, masťou po vrchu polejú. Masti netreba veľa; husacia sa veľmi dobre
         hodí. Z toho cesta vystane 40 kusov, len treba chytro variť, že by tie druhé neprekysly,
         kým sa prvé varia. Je to veľmi chutné cesto.
   </p>
   <p>
   </p>
   <p>
    <span class="bold">
     <strong>
      347. Polenta
     </strong>
    </span>
   </p>
   <p>
    Pol litra hustej, kyslej smotany, pol litra nulovej múky, 6 žĺtkov, málo soli, na koniec
         kávovej lyžičky cukru len pre chuť. To sa na miske mieša, z bielkov sa ušľahá sneh a s
         predošlým zamieša. Potom sa vezme servítok, prostriedok sa dosť hrubo pomastí maslom (ako
         do hlbokej mištičky), hotovú masu vlejeme do servítku, tkaničkou spolu zaviažeme, do vrelej
         vody dáme a uvaríme. Uvarené dá sa na misu, rozpraženým maslom poleje; na tanierik dá sa
         utretý (porajbaný) oštiepok, kto rád, posype si.
   </p>
   <p>
   </p>
   <p>
    <span class="bold">
     <strong>
      348. Talianska polenta
     </strong>
    </span>
   </p>
   <p>
    (Rusínsky: mamaliga)
   </p>
   <p>
    V hrnci zvariť dva litre osolenej vody, keď vrie, vsypať toľko kukuričnej múky, aby kaša
         bola hodne hustá. To sa mieša, kým sa dobre nepovarí (miešať sa môže s čistým, asi 38 cm.
         dlhým a na 10 cm. zastrúhaným drevkom). Keď je už dobre vypracované, vždy na ohni, natoľko,
         že sa od nádoby oddeluje, vyvrátiť na dosku. (Takto pripravená mamaliga je každodenný
         chlieb bukovinským obyvateľom, ako sú Rusi, Rumuni a Poliaci.) Z výšudaného cesta trhať
         kusy, vo veľké knédle (ako lobdy) zaokrúhliť, na servítku ukladať a nechať kysnúť. Potom
         mocnou cvernou zhruba noža krúžale krájať, do rajnice maslom vymastenej a parmezánskym
         syrom vysypanej ukladať a síce jednu vrstvu krájanej polenty zasypať syrom, zase polenty
         atď. až do vrchu. Pri horúcom ohni za hodinu piecť, pred nastolením nechať masť odtiecť,
         nožom oddeliť a dať na misu.
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e5112">
       </a>
       XIII. Okružníky, záviny (štrúdle)
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    <span class="bold">
     <strong>
      349. Cesto na okružník
     </strong>
    </span>
   </p>
   <p>
    Zdar cesta na okružníky závisí od dobrej,
    <span class="emphasis">
     <em>
      suchej
     </em>
    </span>
    múky. Berie sa
         nulová a môže byť i domáca, pšeničná, ale z dobrého zrna. Na liter múky počítajú sa dva
         žĺtky, ktoré sa rozmiešajú s letnou (vlažnou) vodou. V lete sa môže vziať i studená. K
         mieseniu vezme sa ešte kúsok masla alebo rozpustenej masti a máličko soli. Vymiesiť,
         vypracovať sa musí veľmi dobre, až kým cesto od rúk a od dosky neodchodí. Cesto nesmie byť
         ani prituhé, ani privoľné. Keď je cesta viac, podelí sa hneď na dva, na tri kúsky, každý sa
         v bochník zaokrúhli, troška roztľapká a zakryje teplou misou alebo rajnicou. Keď je cesto
         zohriato, položí sa na obrus, ktorý je múkou posypaný, troška sa váľkom vyvaľká, maslom
         pomastí a potom na každej strane pozorne vyťahuje, ako len možno najtenšie. Najskorej
         prostriedok, potom kraje. Kraje sa obstrihajú, cesto sa nechá troška preschnúť a potom sa
         plní.
   </p>
   <p>
    Iný predpis: Pol litra múky, jedno vajíčko, soli a letnej vody toľko, aby cesto nebolo
         ani tuhé, ani primäkké. I bez vajíčka, len s vodou sa podarí.
   </p>
   <p>
   </p>
   <p>
    <span class="bold">
     <strong>
      350. Dolnozemský okružník
     </strong>
    </span>
    (rejteš)
   </p>
   <p>
    Vezme sa 3/4 kg jemnej múky, k nej pridá sa jedno celé vajíčko, 3 lyžice rozpustenej
         bravčovej masti, troška soli a letnej vody toľko, aby sa cesto, ani prituhé, ani primäkké,
         zamiesiť a dobre vypracovať dalo u bolo celé hladké a vláčne. Potom rozdelí sa cesto na
         štyri kusy, každý kus ešte dobre vymiesiť, zaokrúhliť, na prst zhruba vyvaľkať a nechať asi
         20 minút oddýchnuť. Na obyčajný, roztvárací stôl prestre sa obrus, posype sa múkou, na to
         položí sa jedno cesto (lokša), rozvaľká sa na tenšie, poleje sa maslom a potre po nej.
         Vytiahne sa ako len možno tenko, v zime v teplej izbe, v lete na povetrí, aby skoro
         zaschlo. Keď je cesto zaschnuté, pofŕka sa maslom a plní prichystanou plnienkou.
   </p>
   <p>
    20 deka tvarohu vymiesi sa náležite alebo pretre cez sito. Do tvarohu pridá sa žĺtok,
         jedna lyžica smotany (čerstvej), za kávovú lyžičku múky, troška soli a cukru podľa ľúbosti.
         Toto je na jedno cesto. Táto plnka roztrie sa po polovici cesta, po nej dajú sa ešte
         hrozienky podľa dobrozdania. Potom sa cesto zakladá asi na tri prsty šíre, ale nesmie sa
         šúľať.
   </p>
   <p>
    <span class="emphasis">
     <em>
      Maková plnka:
     </em>
    </span>
    3 deci maku zomele sa, pomieša sa s cukrom. Na makový
         okružník nesmie sa cesto veľmi sušiť. Cesto posype sa makom, pofŕka masťou, pomedzi mak
         môžu sa poklásť kúštičky jemného lekváru alebo hrozienky. Konečne pofŕka sa ešte sladkou
         smotanou alebo mliekom, aby okružník nebol príliš suchý.
   </p>
   <p>
    Tento istý okružník môže sa plniť i fámom a na kúsky nakrájaný vyprážať ako pampúšky.
   </p>
   <p>
   </p>
   <p>
    <span class="bold">
     <strong>
      351. Tvarohový okružník
     </strong>
    </span>
   </p>
   <p>
    Pol kg tvarohu, 2 žĺtky, 3 lyžice cukru, 3 deka hrozienok, 5 deka bielených, pomletých
         mandlí, málinko soli a smotany.
   </p>
   <p>
    Keď je cesto zaschnuté, rozotre sa tvaroh po ňom, zľahka zakladá a dá na plech.
   </p>
   <p>
    Na roztiahnuté cesto môže sa sypať vymiesený, málo posolený tvaroh. Na to pofŕka sa
         smotanou, v ktorej rozmiešalo sa niekoľko vajíčok.
   </p>
   <p>
   </p>
   <p>
    <span class="bold">
     <strong>
      352. Okružník s jablkami
     </strong>
    </span>
   </p>
   <p>
    Kyslasté jablká sa obieľa, pokrájajú na drobno. Keď je cesto zaschnuté, posype sa
         omrvinkami, potom jabĺčkami, mletými bielenými mandlami alebo orechami, cukrom so škoricou
         a hrozienkami. Cesto pozakladá sa zľahka, položí na plech, potre sa vajíčkom a dá sa piecť.
   </p>
   <p>
   </p>
   <p>
    <span class="bold">
     <strong>
      353. Grísový okružník
     </strong>
    </span>
   </p>
   <p>
    Mieša sa: 7 žĺtkov, 4 lyžice masla, 6 lyžíc grísu, 7 lyžíc cukru, 5 lyžíc smotany a zo 7
         bielkov sneh. Vytiahnuté okružníkové cesto pomastí sa, posype hrozienkami, natrie plnienkou
         a zavinie sa zľahka.
   </p>
   <p>
   </p>
   <p>
    <span class="bold">
     <strong>
      354. Zemiakový okružník
     </strong>
    </span>
   </p>
   <p>
    12 deka masla, 2 žĺtky, 2 celé vajíčka, 32 deka pečených, pretretých alebo mletých
         zemiakov, 2 lyžice grísu, troška sladkej smotany, soli a kto chce mať okružník sladký, i
         cukru. Ďalej zachodí sa ako pri iných predpisoch.
   </p>
   <p>
   </p>
   <p>
    <span class="bold">
     <strong>
      355. Orechový okružník
     </strong>
    </span>
   </p>
   <p>
    Keď je cesto riadne vytiahnuté, poleje sa rozpusteným maslom, ktoré sa rozmiešalo s
         vajíčkom. Masla má byť 7 deka, 4 vajíčka. Potom sa posýpa pomletými orechami 10 deka, 7
         deka tlčeného cukru, troška škorice alebo inej príchuti. Zatým sa zavinie a položí na
         pomastený plech. Vrch pomastí sa smotanou alebo maslom. K tomu môže sa podať nejaký krém
         alebo sa môže obtiahnuť čokoládovou polevou.
   </p>
   <p>
   </p>
   <p>
    <span class="bold">
     <strong>
      356. Mandlový okružník
     </strong>
    </span>
   </p>
   <p>
    Plnienka pripraví sa zo 6 deka jemno mletých mandlí, 6 deka rumom alebo vínom
         navlažených omrviniek, 14 deka cukru, 4 žĺtkov a na ostatok zo snehu z 3 bielkov. Plnienka
         rozotre sa rovnomerne a cesto sa zavinie.
   </p>
   <p>
    Táto plnienka môže sa vziať i do maslového alebo kysnutého cesta.
   </p>
   <p>
   </p>
   <p>
    <span class="bold">
     <strong>
      357. Okružník s kapustou
     </strong>
    </span>
   </p>
   <p>
    Pekná biela kapustná hlávka podrobí sa na trelci k tomu určenom. Kde toho niet, tak sa
         poseká, posolí. Na rajnici rozpustí sa dobrá masť, na ňu dá sa troška drobno krájanej
         cibuľky, potom do nej vytlačenú kapustu, kúsok cukru a nechá sa dusiť. Niekde dávajú čierno
         korenie, inde radšej cukru. Keď je kapusta mäkká, nechá sa vystydnúť. Pomastené cesto plní
         sa kapustou, zakrúti sa a dá piecť.
   </p>
   <p>
   </p>
   <p>
    <span class="bold">
     <strong>
      358. Čerešňový okružník
     </strong>
    </span>
   </p>
   <p>
    Po zaschnutom ceste posypú sa v masle upražené omrvinky, potom čerstvé alebo zavárané
         čerešne a cukor so škoricou. Zavárané čerešne musia dobre odtiecť. Kôstky sa môžu
         povyberať, ale mnohí radšej celé čerešne pre zvláštnu, korenistú chuť.
   </p>
   <p>
   </p>
   <p>
    <span class="bold">
     <strong>
      359. Čerešňový okružník francúzsky
     </strong>
    </span>
   </p>
   <p>
    3-4 žĺtky miešajú sa s 3-4 lyžicami cukru, k tomu prileje sa niečo rozpusteného masla a
         sneh z tých 3-4 bielkov. Toto sa potre na cesto, posype sa čerešňami a zakrútené sa dá do
         rúry.
   </p>
   <p>
   </p>
   <p>
    <span class="bold">
     <strong>
      360. Krehké pečivo
     </strong>
    </span>
   </p>
   <p>
    Okružníkové (štrúdlové) cesto vytiahne sa známym spôsobom. Hneď, ako je vytiahnuté,
         treba ho čerstvou masťou pomastiť, aby neuschlo. Kuchárka ho opatrne zakrúca, pani i s
         druhej strany mastí. Keď je zavinuté, položí sa cesto na chladné miesto. Za ten čas
         prichystá sa tvaroh: na misočku dá sa jemno pomletý tvaroh, do neho žĺtok, cukor, smotany
         podľa ľúbosti. Cesto sa na kusy pokrája, každý kúsok sa naplní tvarohom, složí dovedna,
         trošku rozvaľká a urovná, aby to vyzeralo ako pagáčik, potom sa kladie na plech a dosť
         strmo pečie. (Maslové a vôbec mastné pečivá pečú sa rýchlejšie.)
   </p>
   <p>
   </p>
   <p>
    <span class="bold">
     <strong>
      361. Varený závin s grísom
     </strong>
    </span>
   </p>
   <p>
    7 deka čerstvého masla rozmieša sa so 4 žĺtkami, ktoré dávajú sa jeden po druhom. K tomu
         pridá sa 3 deci alebo niečo viac grísu, 3 deci dobrej, kyslej smotany, málo posoliť a
         pridať ešte tuhý, zo štyroch bielkov zbitý sneh; tento sa má zľahka zamiešať. Cesto na
         okružník vypracuje a vytiahne sa ako obyčajne, po vytiahnutí pomastí sa cesto bielkom,
         natre sa tenko, ako sa dá, prichystanou plnienkou, potom sa zakrúti (ale nie veľmi hrubo),
         na ostatok nechať kus prázdneho cesta a tak zakrútiť, potom rúčkou z varešky poodznačovať
         (popritískať) také kusy, aby boly tak široké, ako dlhé, kade je naznačené, ostrôžkou
         rozkrojiť. Keď voda vrie, do nej poklásť, málo posoliť a zakryté nechat variť. Potom
         poobracať, uvarené kusy vybrať, z vody odcediť, v masle upraženými žemľovými omrvinkami
         posypať, maslom poliať a horúce dať na stôl. Podľa ľúbosti môže sa pridať k tomu i lekvár.
   </p>
   <p>
   </p>
   <p>
    <span class="bold">
     <strong>
      362. Tvarohový okružník na iný spôsob
     </strong>
    </span>
   </p>
   <p>
    Nulovú múku s jedným vajcom, studenou vodou (kto chce lepšiu, mliekom, tiež studeným)
         zamiesiť, dobre vytrepať, cesto nechať za chvíľu stáť. Na dobre pomúčenom obruse vytiahnuť,
         nechať trocha zaschnúť, rozpraženým maslom dobre pofŕkať, so všetkých strán pozakladať na
         tak veľké dva kusy, ako je ťapša (plech), ťapšu vymastiť, jeden kus cesta vložiť, na to
         roztrieť pripravenú tvarohovú plnienku, ktorá sa robí nasledovne: žĺtky dobre miešať s
         múkou, z bielkov sneh, tvaroh zmiesiť, hrozienky, smotany, všetko spolu rozmiešať. V rúre
         upiecť, pokrájať na štvorhranné kúsky.
   </p>
   <p>
   </p>
   <p>
    <span class="bold">
     <strong>
      363. Tvarohový okružník z maslového cesta
     </strong>
    </span>
   </p>
   <p>
    14 deka múky, 14 deka masla, 2 žĺtky rozmiešajú sa s dvoma lyžicami studenej vody.
         Všetko sa rýchle vymiesi, potom odloží na chladné miesto. Potom rozdelí sa cesto na dvoje:
         jedno rozhrnie sa na plech, potrie plnienkou č. 351, druhá časť, tiež rozvaľkaná, zakryje
         sa na tvaroh a dá sa piecť.
   </p>
   <p>
   </p>
   <p>
    <span class="bold">
     <strong>
      364. Kapucínsky okružník
     </strong>
    </span>
   </p>
   <p>
    Z 15 deka masla, 21 deka múky, 1 vajíčka, dvoch žĺtkov, 4 deka droždí, soli, cukru a 2
         polievkových lyžíc letného (vlažného) mlieka vymiesi sa cesto, kým od varešky neodstáva.
         Potom nechá sa vykysnúť, vytiahne sa na pomúčenom obruse a plní. Plnienka: hustý syrup z 22
         deka cukru, 30 deka mletých mandlí, citronovej šťavy a kôrky, 4 deka hrozienok, 1 jedácu
         lyžicu rumu. Zľahka zakrútiť, upiecť a čokoládovou polevou obtiahnuť.
   </p>
   <p>
   </p>
   <p>
    <span class="bold">
     <strong>
      365. Maslový okružník
     </strong>
    </span>
   </p>
   <p>
    Do štvrť kg múky rozdrobí sa 18 deka masla, zmiesi sa trením na lopáre, pridá sa hodne
         cukru, 4 menšie alebo 3 väčšie vajíčka, prášku do cesta a všetko zamiesi sa na tuhé cesto.
         Stačí na 2 plechy. Jedna časť sa rozhrnie, polovica položí na plech, plní sa jablkami alebo
         inou plnienkou, zakryje sa cestom a dá sa piecť.
   </p>
   <p>
    Okružníky môžu sa plniť i v mlieku vareným grísom, do ktorého sa primiešajú žĺtky, sneh
         a cukor a príchuť podľa dobrozdania.
   </p>
   <p>
   </p>
   <p>
    <span class="bold">
     <strong>
      366. Makový okružník kysnutý
     </strong>
    </span>
   </p>
   <p>
    7 deka masla rozotrieť na penu, do neho dať 8 žĺtkov jedon po druhom a zamiešať; odvážiť
         14 deka jemno tlčeného cukru, z ktorého za lyžicu dať k maslu a žĺtkom. Niečo droždí
         rozpustí sa v štvrť litre sladkej, zletnenej smotany, pridajú sa k maslu a toľko múky, aby
         cesto bolo niečo hustejšie, ako koláče. Cesto treba i trochu posoliť.
   </p>
   <p>
    Plnienka: Do skúpeho pol litra dobre utlčeného maku pridáme prichystaný cukor (14 deka,
         z ktorého vzala sa lyžica k cestu), niečo tlčenej škorice a citronovej kôrky. Keď je cesto
         na poly vykysnuté, dá sa na dobre vymúčenú tablicu, rozhrnie sa na prst zhruba, posype sa
         prichystaným makom, pofŕka s 2-3 lyžicami sladkej smotany, zavinie sa a položí na vymastený
         plech. Na tom nechá sa podkysnúť, upečie sa a pokrája na úhľadné lístky.
   </p>
   <p>
   </p>
   <p>
    <span class="bold">
     <strong>
      367. Krémový okružník
     </strong>
    </span>
   </p>
   <p>
    28 deka čerstvého masla umyje sa v studenej vode, potom sa vytlačí, aby voda neostala v
         ňom — a narovná sa mokrou rukou asi na prst zhruba. Zamiesi sa 28 deka múky, jeden žĺtok,
         lyžicu smotany, trocha bieleho vína alebo rumu, kúsok masla, posoliť. Ak by bolo cesto ešte
         prituhé, dá sa studenej vody. Keď sa delí od ruky, je dosť vyrobené. Niekoľko minút nechá
         sa stáť, potom sa rozvaľká, aby bolo raz také, ako je maslo. Na cesto položí sa maslo,
         pozakladá sa so všetkých strán, znovu sa rozvaľká na štvorhran, zase pozakladá. Teraz musí
         sa na 10 minút nechať stáť, za tým sa vo vaľkaní a prekladaní pokračuje. Na štvrtom raze sa
         môže upotrebiť. Vtedy sa na tak veľké vyvaľká, aby bolo na dva plechy, v ktorých sa upečie.
   </p>
   <p>
    Do hrnčeka postavia sa 3 deci mlieka na oheň, doň hodne cukru, 3 piškóty (keď tých niet,
         môže sa primiešať k žĺtkom 1-2 kávové lyžičky múky), vaníliu, keď vrie, roztrepať 6 žĺtkov
         a pri pilnom miešaní nechať zhustnúť, nedať vrieť, lebo sa srazí. Zhustnuté vziať od ohňa,
         ďalej miešať, kým nevychladne. Týmto krémom natre sa upečené cesto, druhým sa zakryje,
         cukrom posype, na štvorce pokrája a ukladá na misu.
   </p>
   <p>
    Iný predpis viď pri
    <span class="emphasis">
     <em>
      maslovom ceste
     </em>
    </span>
    .
   </p>
   <p>
   </p>
   <p>
    <span class="bold">
     <strong>
      368. Krémový okružník
     </strong>
    </span>
   </p>
   <p>
    Z okružníkového cesta nakrájajú sa listy tej veľkosti, ako je plech. Kladú sa jeden po
         druhom na pomastený plech, ale každý zvlášte musí byť pomastený. Ak jesto takých listov 16,
         tak položí sa 8 na jeden plech, druhých 8 na druhý. Obidvoje sa upečie. Potom natre sa
         jeden krémom, druhý položí sa naň a pokrája sa na kusy. Plnienka: 4 žĺtky, 2 kávové lyžičky
         múky, 7 deka cukru spolu sa mieša na ohni, potom, keď zhustlo a znovu vychladlo, zamieša sa
         sneh zo 4 bielkov.
   </p>
   <p>
   </p>
   <p>
    <span class="bold">
     <strong>
      369. Tyrolský okružník
     </strong>
    </span>
   </p>
   <p>
    28 dg múky rozdelí sa na dvoje. Polovica zamiesi sa s jedným žĺtkom, letnou (vlažnou)
         vodou a niečo soľou. Po vymiesení položí sa na bok. Druhá polovica zamiesi sa s 28 dekami
         tuhého masla, potom vezme sa prvé cesto, rozhrnie troška a položí sa naň to druhé, maslové.
         So všetkých strán sa pozakladá, rozhrnie, vaľká, zase pozakladá a tak pokračuje sa desať
         ráz. Keď je hotové, rozvaľká sa na tenko a naplní sa. Plnienka k tomu: 6 žĺtkov trie sa so
         14 deka jemného cukru, pridá sa 14 deka mandlí. Plnienka natre sa na cesto, raz-dva sa
         zohne a upečie.
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e5343">
       </a>
       XIV. Palacinky a smažence
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    <span class="bold">
     <strong>
      370. Cesto na obyčajné palacinky
     </strong>
    </span>
   </p>
   <p>
    Na pol litra mlieka berie sa jedno vajíčko, dobre sa habarkou rozmieša, posolí a kto
         chce, môže dať i cukru a toľko múky, aby cesto bolo tekuté. Na panvičku dá sa masti,
         zohreje sa a keď je paveň zohriata, naleje sa na ňu z cesta toľko, aby bol spodok tento
         pokrytý. Položí sa pražiť na sporák, od kraja sa tenkým nožom cesto oddiela a lyžicou
         troškou tekutej masti podleje. Keď je spodok upečený, podoberie sa palacinka tenkým,
         okrúhlym nožom alebo lopatkou, obráti sa na druhú stranu a i tá sa dá upiecť. Vyžaduje to
         troška zručnosti, ale pri trpelivosti príde i mladá gazdinká do toho. Upečená palacinka dá
         sa na tanier, v pečení sa pokračuje, kým cesto trvá.
   </p>
   <p>
    Najobyčajnejšie palacinky sú lekvárom plnené. Natierajú sa dobrým lekvárom, skrútia sa a
         kladú sa na tanier alebo misu, posypú sa cukrom a nesú na stôl alebo položia sa ešte do
         rúry, aby sa prehrialy.
   </p>
   <p>
   </p>
   <p>
    <span class="bold">
     <strong>
      371. Palacinky s tvarohom
     </strong>
    </span>
   </p>
   <p>
    Tvarohová plnienka pripraví sa z dobrého, sitom pretretého alebo vymieseného tvarohu, ku
         ktorému primiešaly sa žĺtky, smotana, cukor, málo soli, hrozienky. Na každú palacinku
         položí sa za lyžicu prichystaného tvarohu, palacinka sa zakrúti alebo pozakladá a ukladajú
         sa do formy alebo na misu, ktorá môže prísť do rúry. V rúre sa zapečú, cukrom posypané dajú
         na stôl. Iná plnienka: 30-40 deka tvarohu, 4 žĺtky, 2 desatiny litru (deci) smotany, 2
         lyžice omrviniek, tiež toľko cukru, hrozienky — a keď je to všetko dobre pomiešané, i sneh
         zo 4 bielkov.
   </p>
   <p>
   </p>
   <p>
    <span class="bold">
     <strong>
      372. Palacinky so zaváraninou
     </strong>
    </span>
   </p>
   <p>
    Rozličnou jemnou zaváraninou plnené palacinky pokladú sa dve a dve na kríž na misu, vrch
         posype sa cukrom a mletými orechami a dajú sa zapiecť do rúry.
   </p>
   <p>
    I tak sú dobré, keď sa nezakrúcajú, ale kladú na misu a len cukrom a citronovou kôrkou
         posýpajú. Tiež sa môžu mandlami alebo orechami a cukrom posypať a zapiecť. Ak by boly
         suché, skôr než položia sa do rúry, môžu sa poliať sladkou smotanou alebo mliekom.
   </p>
   <p>
   </p>
   <p>
    <span class="bold">
     <strong>
      373. Jemnejšie cesto
     </strong>
    </span>
    (omelety)
   </p>
   <p>
    Pol litra mlieka, 5 žĺtkov, 3 lyžice rozpusteného masla, citronovú kôrku, niečo cukru a
         soli, konečne toľko múky, aby, dobre vytrepané, tvorilo cesto, ako na liate cesto;
         naostatok pridá sa sneh zo 6 bielkov a pečie sa na spôsob palaciniek. Hotové palacinky
         natierajú sa lekvárom a vtedy svinú sa do trubičiek a ukladajú na misu, ktorú vložíme do
         rúry, aby sa palacinky zapiekly. Keď sú kus zapečené, môžu sa poliať mliekom, v ktorom
         rozmieša sa žĺtok.
   </p>
   <p>
   </p>
   <p>
    <span class="bold">
     <strong>
      374. Palacinkové cesto pečené v rúre
     </strong>
    </span>
   </p>
   <p>
    Na rýchlo pripraví sa chutné cesto, ktoré sa vymiesi celkom tak, ako na palacinky, lenže
         prilejú sa 1-2 lyžice (jedáce) masti do neho. Vyleje sa na pomastený plech, dá sa upiecť do
         rúry. Upečené pokrája sa na štvorce, cukrom posypané nesie sa na stôl. K tomu podáva sa i
         lekvár na misočke.
   </p>
   <p>
   </p>
   <p>
    <span class="bold">
     <strong>
      375. Palacinky s bryndzou
     </strong>
    </span>
   </p>
   <p>
    Palacinkové cesto pečie sa ako obyčajne, len že sa hneď aj plní. Ako sa obráti upečenou
         stranou na vrch, položí sa na polovičku za lyžicu prichystanej plnienky, polovicou sa
         založí a zapečie sa. Horúce kladú sa na zohriatu misu a dajú na stôl. Plnienka: Dobrá, ešte
         sladká bryndza rozmieša sa s vajíčkom, smotanou, kúskom masla, soli a podľa chuti kôpor
         alebo pažítka. Palacinky musia prísť horúce na stôl.
   </p>
   <p>
   </p>
   <p>
    <span class="bold">
     <strong>
      376. Palacinky s kapustou
     </strong>
    </span>
   </p>
   <p>
    Kapustu (zelí) mäkko posekať, na masle alebo dobrej bravčovej (vepřovej) masti s
         prídavkom niečo drobno pokrájanej cibuľky upražiť tak, aby ostala i biela i aby bola mäkká.
         Keď je upražená, nechať vystydnúť, pripraviť cesto ako na palacinky, na pr. dať ku kapuste
         niečo mlieka, dve vajíčka, múky a keď treba i soli. Na palacinkovej forme lyžicou dávať
         malé, okrúhle placičky a podľa známeho spôsobu piecť. Kto ľúbi sladké, nech si posype
         cukrom.
   </p>
   <p>
   </p>
   <p>
    <span class="bold">
     <strong>
      377. Palacinky plnené ryžou
     </strong>
    </span>
   </p>
   <p>
    Z obyčajného cesta pečú sa palacinky, koľko je potrebné. Medzi tým uvarí sa ryža v
         mlieku podľa toho, aká je potreba. Keď vychladne, rozdelí sa na tri čiastky: do jednej dá
         sa vaníliový cukor (príchuť), do druhej porajbaná čokoláda, do tretej marhuľový alebo iný
         jemný lekvár. Potom sa ukladajú palacinky na misu a striedavo natierajú sa ryžou, na pr.
         palacinku, na ňu vaníliovú ryžu, potom zase palacinku, čokoládovú ryžu, palacinku,
         lekvárovú ryžu atď., kým zásoba stačí. Vrch posypať cukrom, môže sa i pripiecť a potom
         nastoliť.
   </p>
   <p>
   </p>
   <p>
    <span class="bold">
     <strong>
      378. Palacinky s ryžou (iné)
     </strong>
    </span>
   </p>
   <p>
    10 deka ryže v 7 decilitroch mlieka uvariť, medzi varením pridať 10 deka jemne tlčených
         mandlí; 7 deka masla na penu rozmiešať, pridať ryžu, 2 celé vajíčka, 4 žĺtky, cukru toľko,
         aby bolo dosť sladké a za pol hodiny miešať. Na tri čiastky rozdeliť, do jednej dá sa
         orajbaná pomarančová kôrka na cukre, do druhej 2 tabličky porajbanej čokolády, do tretej
         čiastky tri lyžice moruľkového (merunkového) syrupu. Zo 4 bielkov tuhý sneh zamiešať do
         každej čiastky. Týmto udaným spôsobom plniť palacinky.
   </p>
   <p>
   </p>
   <p>
    <span class="bold">
     <strong>
      379. Palacinkový koch
     </strong>
    </span>
   </p>
   <p>
    Palacinky upečú sa podľa známeho spôsobu, ale do cesta dajú sa len žĺtky, bielky ostanú
         na sneh. Hotové palacinky pokrájajú sa na rezance, rozmiešajú sa s tlčenými orechami a
         cukrom a narovnajú sa na misu. Z pozostalých bielkov ušľahá sa tuhý sneh, pridá sa
         moruľkový alebo iný lekvár a cukor a tým snehom obtiahnu sa nakrájané palacinky, na dlho
         pokrájanými mandľami posypať a pozorne upiecť.
   </p>
   <p>
   </p>
   <p>
    <span class="bold">
     <strong>
      380. Kysnuté palacinky
     </strong>
    </span>
   </p>
   <p>
    Cesto sa pripraví hustejšie, ako na obyčajné palacinky, len že sa pridá i droždí
         (kvasníc). (Netreba poznamenať, že pridá sa i soli a cukru podľa ľúbosti.) Keď cesto
         vykyslo, nesmie sa miešať, aby nesadlo, ale musí sa brať za poriadkom. Masť na panvici sa
         rozpraží, naleje na cesto alebo lyžicou položí, nožom pekne a zľahka zarovná a pečú sa nie
         veľmi strmo. Pečú sa ako palacinky na obe strany; keď je zásoba upečená, kladú sa palacinky
         na misu, a síce: posypú sa buď tlčeným makom, orechami, mandlami a cukrom alebo dá sa im
         iná plnienka. Kladú sa jedna na druhú, vrch posype sa cukrom a mandlami, prípadne orechami
         a dajú sa do rúry troška zapiecť.
   </p>
   <p>
   </p>
   <p>
    <span class="bold">
     <strong>
      381. Vyprážané „sem i tam“
     </strong>
    </span>
   </p>
   <p>
    Niečo hustejšie palacinkové cesto vyleje sa na pomastený plech, položí do rúry, nechá sa
         upiecť, ale len kým sa nesadlo. Musí byť ešte biele, keď sa vyklopí na lopár. Z cesta
         krájajú sa štvorce, do každého boku urobí sa malý nárez. V horúcej masti sa vyprážajú,
         podľa vôle dá sa do každého kúsok lekváru (povidla), posypú sa cukrom a dajú na stôl.
   </p>
   <p>
    Toto isté, ináč starodávne, ale vyzkúsené cesto môže sa v pare uvariť. K tomu cieľu dá
         sa zvariť voda vo veľkej plochej rajnici (rendlík) na sporák. Menšia, ktorá sa zmestí do
         prvej, vymastí sa, do nej vleje sa cesto, vloží do vody, ale tak, aby voda nevnikala do
         cesta. Plech sa zakryje, aby sa cesto uvarilo v pare. Potom vyklopí sa cesto na lopár,
         pokrája na štvorhranné kusy, ktoré sa pozakrajujú a vyprážajú.
   </p>
   <p>
   </p>
   <p>
    <span class="bold">
     <strong>
      382. Smažence
     </strong>
    </span>
    (šmarn)
   </p>
   <p>
    8 1/2 deka masla mieša sa s dvoma lyžicami cukru, pridajú sa 3 žĺtky, 8 lyžíc múky, asi
         štvrť litra mlieka, soli a zo 3 bielkov tuhý sneh. Cesto vyleje sa na pekáč s rozpraženou
         masťou alebo maslom a nechá sa prudko piecť. Potom roztrhá sa vidličkou a smaží sa ďalej.
         Môžu sa pridať i hrozienky. Na stôl podáva sa s ovocnou šťavou alebo s lekvárom.
   </p>
   <p>
   </p>
   <p>
    <span class="bold">
     <strong>
      383. Kráľovský smaženec
     </strong>
    </span>
   </p>
   <p>
    6 lyžíc jemnej múky, málo soli vytrepe sa s mliekom na cesto podobné palacinkovému. Do
         toho dajú sa žĺtky a sneh z 10 vajíčok. V rajnici rozpraží sa 14 deka masti, cesto vyleje
         sa pri pilnom miešaní do masti, kým nezhustne a neoddelí sa od dna. Zatým položí sa do
         rúry, aby sa zapieklo a častejšie premiešané usmažilo. Konečne pridajú sa hrozienky a
         cukor.
   </p>
   <p>
   </p>
   <p>
    <span class="bold">
     <strong>
      384. Múčny smaženec
     </strong>
    </span>
   </p>
   <p>
    1. 6 žĺtkov, 6 1/2 deci mlieka, tiež toľko múky, troška cukru, soli, konečne sneh zo 6
         bielkov.
   </p>
   <p>
    2. 7 deka masla, 6 žĺtkov, 8 lyžíc smotany, 7 deka cukru s citronovou kôrkou, 6 lyžíc
         múky, soli, sneh zo 6 bielkov a hrozienky.
   </p>
   <p>
   </p>
   <p>
    <span class="bold">
     <strong>
      385. Grísový (krupicový) smaženec
     </strong>
    </span>
   </p>
   <p>
    1. 2 deci grísu, 3 vajíčka, 4 deci sladkej smotany, trocha cukru, soli. Zachádzanie, ako
         pri predošlých.
   </p>
   <p>
    2. Na masť dá sa upražiť grísu, keď je zažltnutý vyleje sa naň cesto zo 3 vajíček, zo 3
         deci mlieka, niečo soli a cukru. Pri pilnom miešaní usmaží sa smaženec, ku ktorému pridajú
         sa ešte hrozienky a cukor.
   </p>
   <p>
   </p>
   <p>
    <span class="bold">
     <strong>
      386. Pražená múka
     </strong>
    </span>
    („pečené halušky“)
   </p>
   <p>
    Na rajnici dá sa upražiť múka pri stálom miešaní. Keď je tmavá, zaleje sa horúcou vodou,
         aby tvorila hustú kašu, ktorá sa i posolí. Rozpraženou slaninkou sa zaleje, na kusy potrhá,
         aby vyzerala ako halušky a dá sa na stôl. Je to rýchle hotové a hodí sa zvlášte na večeru.
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e5515">
       </a>
       XV. Kysnuté cestá
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    Aby sa koláče podarily, musí byť: 1. múka dobrá, suchá a nie studená; 2. droždie
         (kvasnice) čerstvé a nie primálo; 3. cesto pečlive vypracované; 4. náležite vykysnuté a 5.
         dostatočne vypečené. Múka musí byť aspoň 12 hodinami pred zapravením na teplom mieste
         prichystaná. Pred tým upotrebúvala sa múka najviac domáca, pšeničná, ale teraz ani na
         dedinách nepečú koláče z domácej, lež z nulovej múky. Múka nemá byť len jemná, ale aj dobre
         preosiata. Riad (nádobí), s ktorým kysnuté cesto príde do potyku, má byť nielen čistý a
         suchý, ale tiež zohriaty. Maslo alebo masť, rozumie sa temer všade rozpustená, kde je
         výnimka, tam je to udané. I masť musí byť letná, ale nie horúca. Vajíčka, ak sú studené,
         zvlášte v zime, prv, než prídu do cesta, majú byť v teplom mlieku habarkou rozmiešané. I
         plnienky nemajú byť studené; dobre je, keď tieže už skorej pripravené stoja na teplom
         mieste. Cukor rozumie sa všade tlčený, preosiaty, len syrup robí sa z kusov. Ináče je
         udané, kde príde v kúskoch. Droždie namáčajú sa vždy do letného mlieka a aby skorej
         vykysly, pridá sa kúsok cukru. Nasledujúci predpis slúži asi za základ ostatným.
   </p>
   <p>
    Väčšie množstvo cesta pripraví sa v koryte, menšie na vajdlinkoch alebo misach.
   </p>
   <p>
    Koláče, keď sa sádžu do peci, musia sa vidličkou popichať.
   </p>
   <p>
   </p>
   <p>
    <span class="bold">
     <strong>
      387. Dobré koláčové cesto
     </strong>
    </span>
   </p>
   <p>
    Do 3 1/2 deci letného (vlažného) mlieka dá sa 3 1/2 deka droždí a kúsok cukru. Keď
         droždie vykyslo, vyleje sa do misy, k nemu dá sa 28 deka múky a z toho vytrepe sa kvások.
         Položí sa na teplé miesto, a keď podkysol, pridá sa ku kvásku všetko ostatné a zamiesi sa v
         cesto asi ako na okružník, a síce: 28 deka múky, máličko soli, 2 deka cukru, 5 žĺtkov a na
         ostatok 21 deka masla. Maslo dáva sa vždy na ostatok, keď je cesto z poly vymiesené. Z
         tohoto cesta môžu sa hneď robiť rozličné koláče; buchtičky, kuchne atď. Na plechoch
         pokladené musia ešte dobre vykysnúť a tak sa dajú piecť.
   </p>
   <p>
   </p>
   <p>
    <span class="bold">
     <strong>
      388. Fašiangové buchty
     </strong>
    </span>
    (šišky, koblihy)
   </p>
   <p>
    2-3 deka droždí namočí sa do mlieka a s prídavkom 1 lyžice múky a málo cukru nechá sa na
         teplom mieste zkysnúť. Za ten čas mieša sa na mise kus, ako orech, masla (bravč. masti
         berie sa menej), trošku potlčeného cukru, 4 žĺtky, to dobre rozmiešať, jestli droždie už
         zkyslo, dať k predošlému a múkou i teplým mliekom podľa ľúbosti vytrepať cesto varechou; z
         pozostalých 4 bielkov vytrepe sa sneh, zľahka sa zamieša, niečo soli sa pridá a tak
         vypracovať cesto, aby nebolo ani husté, ani príliš mäkké. Na teplom mieste nechá sa cesto
         prikryté kysnúť. Po vykysnutí vyhrnie sa na dosku, rozvaľká, vykrája na okrúhle koláčiky a
         tieto zase nechajú sa zakryté kysnúť. Masť, v ktorej sa pampúšky vyprážajú, nesmie byť
         horúca, ani primnoho, aby sa pampúšky netopily. Keď sa vyberajú, masť sa má odtiahnuť,
         potom zase dnu klásť — a na to bdieť, aby ani v sporáku veľmi nehorelo, lebo by sa strmo
         pražily a ľahko i zadrhly. Jestli by masť dochádzala, treba v druhej nádobe masti rozpustiť
         a takú zohriatú prilievať. Na tento spôsob sú pampúšky (koblihy) pekné, ľahké a majú okolo
         biele obrúčky.
   </p>
   <p>
   </p>
   <p>
    <span class="bold">
     <strong>
      389. Fašiangové jemné buchty
     </strong>
    </span>
   </p>
   <p>
    Na pol kg múky berie sa 12 1/2 dkg masla, štvrť litra sladkej smotany alebo dobrého
         mlieka, 8 žĺtkov, 3-4 deka dobre rozpustených droždí, cukru a máličko soli. Na miske spraví
         sa kvások, keď je ten zkysnutý, dá sa za rad-radom všetko dnu. Rozpustené maslo naostatok.
         Keď je cesto dobre vymiesené, môže sa hneď dať na dosku (lopár), ktorá nesmie byť studená.
         Cesto sa rozhrnie a z neho vykrajujú sa kolečká, ktoré sa na múkou posypaný servítok kladú
         a hneď i zakryjú. Majú byť na teplom ale nie horúcom mieste. Aby buchty dostaly lesklú
         farbu, môžu sa rozpusteným maslom zľahka pierkom pomastiť. Čerstvú bravčovú masť rozpáliť,
         na próbu kúsok cesta vložiť, potom buchty vrchom na spodok klásť a rajnicu zakryť. Rajnica
         sa nesmie mykať. Keď sú na jednom boku upražené, obrátiť ich, ale nezakryť. Vyberať na
         čistý papier, na misu ukladať a vaníliovým cukrom posýpať.
   </p>
   <p>
   </p>
   <p>
    <span class="bold">
     <strong>
      390. Pampúšky
     </strong>
    </span>
    (šišky, koblihy)
   </p>
   <p>
    5 žĺtkov, 1 lyžica rozpusteného masla, 1 lyžica cukru, 1 lyžica rumu vymieša sa na
         penistú hmotu, pridá sa 3 1/2 deci mlieka, 2-3 deka droždí, troška soli a toľko múky, aby
         cesto nebolo primäkké, ani tvrdé. Cesto sa dá na tablicu a pokračuje sa, ako je v
         predošlých predpisoch udané.
   </p>
   <p>
   </p>
   <p>
    <span class="bold">
     <strong>
      391. Iné pampúšky
     </strong>
    </span>
   </p>
   <p>
    1.) 3 1/2 deci sladkej smotany, 10 žĺtkov, 3-4 deka droždí, dve lyžice rozpusteného
         masla, 1 lyžica cukru, kávová lyžička soli, v jednom hrnčeku habarkou rozmiešať, zamiesiť
         múkou, ktorej treba asi 90 deka alebo 1 kg.
   </p>
   <p>
    2.) 18 deka masla, 6 žĺtkov, za lyžicu cukru, niečo soli, asi dva deci mlieka, v ktorom
         rozpustilo sa 3 deka droždí, pol kg múky. Odrazu zamiesiť, zpracovať, vypichované buchty
         nechať podkysnúť a vyprážať.
   </p>
   <p>
    3.) 8 žĺtkov, 1 celé vajíčko, 4 deka droždí, 14 deka masla, 4 deci mlieka, 3 lyžice
         cukru, málo soli a 60 deka múky.
   </p>
   <p>
    Keď sa pampúšky plnia, rozhrnie sa cesto niečo tenšie, ako na neplnené. Na cesto kladú
         sa malé kúsky dobrého, hustého lekváru, ktorý nepotečie, alebo maku. Potom sa vypichujú
         väčším kolieskom koláčiky, zakryjú lekvár, poutláčajú a menším vypichujú sa už pampúšky a
         kladú na servít, aby podkysly. K neplneným podáva sa lekvár na osobitných misočkách alebo v
         pohároch.
   </p>
   <p>
   </p>
   <p>
    <span class="bold">
     <strong>
      392. Dobré šišky s čokoládovou polevou
     </strong>
    </span>
   </p>
   <p>
    Z vykysnutého cesta sádžu sa lyžičkou šišky do horúcej masti, vypražia sa, kladú na
         misku a posýpajú cukrom. Takto je rýchlejšie, ako riadne šišky. S čokoládovou polevou sa
         pripravia, keď sa 2 tabličky čokolády porajbú a v syrupe zo 14 deka cukru uvarenom
         rozpustia. Hotové šišky oblejú sa touto polevou.
   </p>
   <p>
   </p>
   <p>
    <span class="bold">
     <strong>
      393. Vyprážané tvarohové rožky
     </strong>
    </span>
   </p>
   <p>
    2-3 deci letného mlieka, kúsok cukru dá sa do misky, hneď k tomu 2-3 deka droždí. Keď
         droždie vystúpilo, pridá sa múky a vytrepe sa kvások. 50 deka nulovej múky, máličko soli, 5
         deka cukru, keď je treba ešte i mlieka pridať, 4 žĺtky a na ostatok 5 deka masla a za
         lyžicu rumu. Dobre vymiesiť, nechať podkysnúť. Potom položí sa cesto na tablicu, plní sa
         tvarohom a robia sa z neho strednej velikosti rožky. Keď vykysly, kladú sa vrchnou stranou
         do horúcej masti, zakryjú sa, rajnicou sa troška pohýbe. Keď sa obracajú, nesmú sa už
         zakryť. Plnienka: Tvaroh musí byť tuhší. Pretretý cez sito smieša sa so žĺtkami, cukrom,
         málo soli a cukru pridá sa podľa vôle.
   </p>
   <p>
   </p>
   <p>
    <span class="bold">
     <strong>
      394. Tvarohové rožky
     </strong>
    </span>
   </p>
   <p>
    Tvaroh vymiesi sa veľmi jemne, pridá sa soli, 2-3 deka v mlieku rozpustených droždí, 2-3
         žĺtky, kúsok masla a múky toľko, aby bolo cesto dosť tuhé. Keď pokysne, dá sa na tabľu,
         tvoria sa rožky a po krátkom vykysnutí vyprážajú sa na masti.
   </p>
   <p>
   </p>
   <p>
    <span class="bold">
     <strong>
      395. České vdolky
     </strong>
    </span>
    (talkne)
   </p>
   <p>
    Na 1 kg múky počíta sa 25 deka masla, 14 deka cukru, 3 žĺtky, 2 deka droždí a mlieka
         toľko, aby cesto bolo redšie, obyčajne sa do hrnca zapraví; keď zkysne, berie sa lyžicou
         cesto, kladie do vdolkovej formy, kde rozpražila sa masť; na jednu stranu upražené vdolky
         obracajú sa a upražené na misu ukladané posypú sa cukrom. Ku vdolkám podáva sa i lekvár
         alebo mak s medom alebo syrupom rozrobený.
   </p>
   <p>
    Jednoducho i tak pripraví sa toto cesto, keď sa v hrnci rozmieša cesto podobné
         palacinkovému a len droždie sa pridá. Vykysnuté sa už nesmie miešať.
   </p>
   <p>
    To isté pripraví sa zo 4 žĺtkov, mlieka, soli, cukru, droždí a toľko múky, aby nebolo
         cele tekuté. Konečne sneh zo 4 bielkov. Zkysnutého musí byť ešte raz toľko, ako bolo
         nekysnuté. Toto cesto môže sa vyliať na dobre pomastený plech, nechať zkysnúť, upiecť, na
         kostky pokrájať, cukrom posypať a s lekvárom dať na stôl.
   </p>
   <p>
   </p>
   <p>
    <span class="bold">
     <strong>
      396. Tvarohový koláč
     </strong>
    </span>
   </p>
   <p>
    Dobré maslové alebo kysnuté cesto vyvaľká sa na plech a plní plnienkou, ktorá pripraví
         sa z pol kila tvarohu, 21 deka masla, 7 deka žemľových omrviniek, pol kila cukru, štvrť
         kila hrozienok (veľké i malé, môže sa vziať i viac), 6 vajíček a štvrť litra smotany.
         Najprv mieša sa maslo so žĺtkami, potom sa dá cukor, tvaroh, hrozienky, omrvinky, smotana a
         na ostatok sneh. Po vrchu posype sa sekanými mandlami a drobnými kúskami masla. Pečie sa v
         horúcej peci alebo rúre, aby vrch dobre chytilo.
   </p>
   <p>
   </p>
   <p>
    <span class="bold">
     <strong>
      397. Tvarohový koláč
     </strong>
    </span>
   </p>
   <p>
    Štvrť kila masla trie sa, kým sa zpení, vmieša sa doň 6 žĺtkov a spolu sa mieša asi pol
         hodiny. Potom pol litra sladkej smotany alebo dobrého mlieka, v ktorom rozpustené bolo 3
         deka droždí, troška soli a pol kila múky. Ešte sa všetko dobre vymiesi. Na plech sa dá
         biely papier, ktorého rohy sa zohnú a špendlíkami pripnú, papier sa pomastí a do toho
         štvorca dá sa polovica cesta, ktorá sa rovno rozhrnie. Potrie sa plnienkou, dolu nižšie
         udanou, posype hrozienkami a druhou polovicou cesta sa prikryje. Potom rozmiešajú sa 3
         žĺtky s troma lyžicami masla, vrch sa pomastí a hodne cukrom posype, dobre sa nechá
         vykysnúť a konečne upiecť. Upečený sa zase posype cukrom a keď vychladne, nakrája sa na
         štvorce.
   </p>
   <p>
    <span class="emphasis">
     <em>
      Plnienka k tomu.
     </em>
    </span>
    Na misku dať 7 deka čerstvého masla, 25 deka
         dobrého tvarohu, jedno vajíčko a 2 žĺtky; to sa dobre rozmieša, konečne 7 deka jemného
         cukru, 1 deka jemne tlčených horkých mandlí, troška citronovej kôrky, niečo soli a 5 deka
         sultánok.
   </p>
   <p>
   </p>
   <p>
    <span class="bold">
     <strong>
      398. Kysnuté rožky
     </strong>
    </span>
   </p>
   <p>
    Tri štvrte kg múky, pol kg masla, 6 žĺtkov, soli, 2 až 3 deka droždí a cukru. Polovica
         múky zmiesi sa s maslom, rozhrnie, složí a odloží na bok. Druhú polovicu podkvasiť droždím,
         droždie sa musí v máličko mlieku rozpustiť, potom pridajú sa žĺtky, cesto sa na tvrdšie ako
         obyčajne vymiesi, potom vyvaľká, na to sa položí maslové, zakryje sa a zase rozhrnie. Potom
         sa složí a 3-4-kráť sa opakuje. Naposledy sa zase rozhrnie, na úzke pásy krája, ktoré sa
         plnia buď orechami, makom alebo lekvárom, robia sa rožteky, ktoré sa vajíčkom pomastia,
         mandlami a hrubým cukrom posypú a strmo pečú.
   </p>
   <p>
   </p>
   <p>
    <span class="bold">
     <strong>
      399. Orechové rožky
     </strong>
    </span>
   </p>
   <p>
    15 deka masla rozmiesi sa s 30 dekami múky, potom sa posolí, pridajú sa žĺtky, 2 deka v
         6 lyžiciach mlieka rozpustených droždí, dve lyžice cukru, 3 lyžice smotany a všetko sa
         dobre vymiesi. Keď je smiesené, prekladá sa a rozhŕňa sa tak, ako maslové cesto, po
         trikrát, za každým chviľku nechať odpočinúť; za tretím razom prikryť teplým servítom, aby
         podkyslo. Potom rozhrnúť, krájať na štvorhranné kusy, ktoré sa orechovou plnienkou plnia,
         zakrútia a na rožky zohnú. Kladú sa na pomastený plech, potrú vajíčkom a dajú sa dosť strmo
         upiecť. Po upečení posypú sa cukrom.
   </p>
   <p>
   </p>
   <p>
    <span class="bold">
     <strong>
      400. Prešporské orechovníky a makovníky
     </strong>
    </span>
   </p>
   <p>
    Na tablici vymiesi sa 56 deka múky, 10 deka masla, 10 deka bravčovej masti. Zatým dá sa
         4 deka droždí v štvrť litre mlieka rozpustených, dva žĺtky, 6 deka cukru, málinko soli.
         Cesto vymiesi a vytrepe sa rukou, kým sa nedelí od rúk a od lopára. Ak by bolo tvrdé,
         prileje sa mlieka. Rozdelí sa hneď na tri kusy — a každý kus zase na 12 kusov, tak že je
         koláčikov 36. Každý kúsok rozvaľká sa asi na dlaň a cez prostriedok natre sa plnkou, zkrúti
         a sohne na spôsob podkovky alebo rožka. Nesmú sa tuho zakrúcať. Kladú sa na pomastený
         plech, potrú sa vajíčkom, nechajú sa podkysnúť a pečú dosť strmo.
   </p>
   <p>
    Plnka maková: štvrť kila utlčeného alebo umletého maku zavarí sa do hustého syrupu zo
         štvrť kg cukru. Príchuť: citronové kôrky alebo vanília.
   </p>
   <p>
    Orechová plnka: štvrť kila pomletých orechov, omrvinky z jednoho rožka vsypú sa do
         hustého syrupu zo štvrť kila cukru. Príchuť: citronové kôrky.
   </p>
   <p>
   </p>
   <p>
    <span class="bold">
     <strong>
      401. Buchtičky
     </strong>
    </span>
   </p>
   <p>
    Z cesta ako na buchty vypichujú sa koláčiky, plnia sa jemným lekvárom, kladú sa husto
         vedľa seba na pomastený plech, ale kraje dookola sa mastia pierkom, aby sa po upečení
         oddelily.
   </p>
   <p>
    Iný spôsob: 28 deka múky, 7 deka masla, 4 žĺtky, 2 deka cukru, 2 deka droždí, 4 lyžice
         mlieka a málo soli. Najprv urobí sa kvások, potom zamiesi a nechá sa podkysnúť. Z
         vykysnutého berú sa kúsky cesta, do každého kúska dá sa kúsok lekváru, zabalí sa. Kúsky
         kladú sa na plech, každý sa dookola pomastí, nechajú sa podkysnúť, potrú sa vajíčkom,
         posypú sa hrubým cukrom a mandlami. Keď sú upečené, posypú sa znovu preosiatym cukrom.
   </p>
   <p>
   </p>
   <p>
    <span class="bold">
     <strong>
      402. Zlaté halušky
     </strong>
    </span>
   </p>
   <p>
    Z jemného kysnutého cesta vypichujú sa drobnou formičkou alebo kališťokom drobné
         koláčiky; každý sa zmočí do rozpusteného masla, obalí do cukru, s mletými bielymi mandlami
         zamiešaného, ukladajú sa do vymastenej formy, asi do polovice. Za pol hodiny alebo dlhšie
         majú kysnúť, potom sa dajú piecť. Ku zlatým haluškám môže sa podať vínová žufka alebo krém.
   </p>
   <p>
    Môžu sa i plniť: Na každý kúsok položiť lekváru, zaokrúhliť, v rozpustenom masle zmáčať,
         v tlčených orechoch (alebo v mandlách) a cukre poobáľať — môžu sa pridať i hrozienky — a
         klásť do vymastenej, omrvinkami vysypanej formy. Formu len do 3/4 naplniť, orechami cesto
         posypať, nechať podkysnúť a upiecť.
   </p>
   <p>
   </p>
   <p>
    <span class="bold">
     <strong>
      403. Škvarkové pagáčiky
     </strong>
    </span>
   </p>
   <p>
    56 deka škvariek pomleť alebo posekať. Pridať dobrý liter múky, 3 lyžice rozpustenej
         bravčovej masti, 3 žĺtky, 3 deka v 3 deci mlieka rozpustených droždí, soli a smotany čo
         treba. Vymiesiť, viac ráz rozhrnúť a složiť. Dva-tri razy poskladať, zase rozhrnúť,
         vypichovať pagáčiky, nožom mrežky robiť, potrieť rozmiešaným vajíčkom a strmo upiecť.
   </p>
   <p>
    Iné: Pol kila múky, toľko škvariek, málo soli s váľkom rozdrobiť, 2 žĺtky, 3 lyžice
         smotany, 2 lyžice vína, 2 deka droždí v mlieku rozdrobené, rukou dobre vymiesiť, na tenko
         vyvaľkať, složiť, zase vyvaľkať, na štvrtom raze vykrajovať, na plech klásť, na teplé
         miesto položiť, aby zkyslo. Nožom zľahka žliebky porobiť, vajcom potrieť a na žlto upiecť.
   </p>
   <p>
   </p>
   <p>
    <span class="bold">
     <strong>
      404. Pagáčiky s umelým tukom
     </strong>
    </span>
   </p>
   <p>
    Odváži sa na 1 kg múky pol kg umelého tuku (môže sa dať i polovica z obojeho). To sa
         dobre s váľkom rozmrví, aby žiadne hrčky neostaly. Do rozmrveného dá sa celé vajíčko, soli,
         za 20-30 hal. v mlieku rozpustených droždí, ak by cesto bolo pritvrdé, pridá sa kyslej
         smotany. Cesto sa náležite vypracuje, rozhrnie a z neho vypichujú sa väčšie, menšie
         pagáčiky. To sa spraví večer. Pagáčiky sa poukladajú na plech a položia zakryté v kuchyni
         na kasňu alebo na policu. Ráno sa pri dosť strmom ohni pečú.
   </p>
   <p>
   </p>
   <p>
    <span class="bold">
     <strong>
      405. Rožky k pivu
     </strong>
    </span>
   </p>
   <p>
    11 deka masla, 18 deka múky rozmrviť, lyžičku cukru, trochu soli, jedno vajíčko, 2 deka
         droždia v niekoľko lyžiciach mlieka rozpusteného, lyžicu smotany. Všetko dobre vymiesiť,
         nechať vykysnúť, potom rožky robiť, vajíčkom potrieť, posypať rascou a soľou a nechať
         upiecť.
   </p>
   <p>
   </p>
   <p>
    <span class="bold">
     <strong>
      406. Rascové pečivo
     </strong>
    </span>
   </p>
   <p>
    28 deka múky, 2 žĺtky, trošku rasce (kmín), soli, 2 deka droždia a mlieka zmiesiť, aby
         bolo cesto dosť tuhé. Potom primiesi sa ešte 10 deka masla a dobre sa zpracuje. Rozvaľká
         sa, krája na podlhovasté kúsky, kladie na plech, nechá podkysnúť, potre sa vajíčkom, posype
         rascou a nechá piecť.
   </p>
   <p>
   </p>
   <p>
    <span class="bold">
     <strong>
      407. Jemný koláč ku káve
     </strong>
    </span>
    (baba)
   </p>
   <p>
    56 deka múky (teplej) dať na tablicu, 35 deka čerstvého masla nožom s múkou na tablici
         rozrobiť. 9 žĺtkov, tri celé vajíčka, 10 deka cukru obtrieť na pomaranči, usušiť a potĺcť;
         7 deka droždia v málo mlieku osobite nechať vykysnúť, k tomu jeden pohárik koňaku alebo
         rumu, cesto posoliť, pridať dvojakých hrozienok, všetko dobre vypracovať, formu náležite
         vymastiť, omrvinkami posypať — a hotové cesto hneď do nej dať. Cesto ale má byť len do
         poly; vyše hodiny nechať kysnúť, potom pomaly ale dobre upiecť.
   </p>
   <p>
   </p>
   <p>
    <span class="bold">
     <strong>
      408. Podobný koláč
     </strong>
    </span>
   </p>
   <p>
    42 deka masla, 10 1/2 deka cukru spolu smiešať, niečo vanílie, 14 žĺtkov, jeden po
         druhom, málo soli, 28 deka teplej múky, 7 deka droždia, v málo mlieku dobre vykysnúť,
         pridať mlieka, všetko dobre vyrobiť, konečne sneh z 8 bielkov zľahka primiešať, ako i
         hrozienky. Hrozienky sa vždy majú skorej, ako do cesta prídu, múkou dobre posypať, aby sa k
         cestu pridaly. Do vymastenej a žemľovými omrvinkami posypanej formy cesto vložiť, nechať
         dobre vykysnúť a potom upiecť.
   </p>
   <p>
   </p>
   <p>
    <span class="bold">
     <strong>
      409. Na iný spôsob
     </strong>
    </span>
   </p>
   <p>
    1. 7 deci múky, kúsok masla, za hrsť cukru, 3 deka droždia, soli, s mliekom vymiesiť, do
         formy dať, vykysnúť a upiecť.
   </p>
   <p>
    2. Pol kg múky, 3 deka droždia, 21 deka rozpusteného masla, 6 deka cukru, málo soli,
         citronovej kôrky, tri celé vajíčka, 3 žĺtky, za lyžicu rumu, za hrsť hrozienok. Zachádzanie
         ako pri vyššie udaných.
   </p>
   <p>
   </p>
   <p>
    <span class="bold">
     <strong>
      410. Makový koláč
     </strong>
    </span>
   </p>
   <p>
    Cesto podľa ktoréhokoľvek predpisu rozhrnie sa na tablici, potre dobrou makovou
         plnienkou, zakrúti sa a v podobe závinu položí sa do formy. Rozkrojený koláč veľmi pekne
         vyzerá.
   </p>
   <p>
   </p>
   <p>
    <span class="bold">
     <strong>
      411. Premastievaný koláč
     </strong>
    </span>
   </p>
   <p>
    Jednoduchšie cesto rozhrnie sa na tablici, pomastí sa maslom, posype cukrom, kto chce
         mletými mandlami a hrozienkami, troška v múke poobáľanými. Cesto zvykly, zvlášť staršie
         kuchárky, premastiť i pod makovú a lekvárovú plnienku (viď plnienky).
   </p>
   <p>
   </p>
   <p>
    <span class="bold">
     <strong>
      412. Koláč
     </strong>
    </span>
    (baba)
    <span class="bold">
     <strong>
      s
            nátronom
     </strong>
    </span>
   </p>
   <p>
    28 deka masla, 8 vajec, 18 deka jemného cukru, 4 deka mletých mandlí mieša sa spolu, kým
         je všetko hladké a penisté. K tomu pridá sa citronovej kôrky, 26 deka jemnej múky a trošku
         mlieka. Ku koncu dá sa 6 gr sody bikarbony (Doppeltkohlensaures Natron) a 18 gr vínneho
         kameňa. Cesto netreba soliť. Posledné prídavky treba dobre roztrieť s cukrom a preosiať,
         aby sa dobre smiešalo. Formu maslom vymastiť, cukrom posypať, do polovice cestom naplniť a
         hneď nie veľmi rýchle piecť. Pečie sa hodinu alebo 5/4 hod.
   </p>
   <p>
   </p>
   <p>
    <span class="bold">
     <strong>
      413. Zemiakový koláč
     </strong>
    </span>
   </p>
   <p>
    1 kilo múky, 6 žĺtkov, 16 deka masla, 40 deka varených a pretretých zemiakov, soli,
         cukru, hrozienok, feniklu (kto chce), 3 deka droždia, mlieka len toľko, aby sa cesto dalo
         náležite zpracovať a aby nebolo riedke. Podkysnúť, upiecť. Na druhý deň načiať.
   </p>
   <p>
   </p>
   <p>
    <span class="bold">
     <strong>
      414. Čokoládový koláč
     </strong>
    </span>
   </p>
   <p>
    Cesto pripraví sa podľa známeho spôsobu; keď je vypracované, rozdelí sa na dvoje. Do
         jednej polovice zamieša sa jemno roztretá (porajbaná) čokoláda toľko, aby to bolo dosť
         tmavé, potom nechá sa ešte kysnúť. Do formy dá sa na spodok čokoládové, na vrch biele cesto
         a tak sa dá upiecť.
   </p>
   <p>
   </p>
   <p>
    <span class="bold">
     <strong>
      415. Maková buchta
     </strong>
    </span>
   </p>
   <p>
    9 1/2 deka masla rozmieša sa s 5 žĺtkami a 3 celými vajíčkami, pol lyžice sladkého
         mlieka alebo smotany, droždie, trochu citronovej kôrky, 17 1/2 deka cukru, pol litra
         tlčeného maku, 1 tabličku mletej čokolády a pol kila múky. Všetko sa dobre smieša,
         vypracuje a nechá kysnúť. Vykysnuté dá sa do vymastenej formy a zvoľna pečie.
   </p>
   <p>
   </p>
   <p>
    <span class="bold">
     <strong>
      416. Krivice
     </strong>
    </span>
    (obloučky)
    <span class="bold">
     <strong>
      z jemného
            cesta
     </strong>
    </span>
   </p>
   <p>
    Na tablicu dá sa pol litra múky, do nej jedno celé vajíčko a jeden žĺtok, dve lyžičky
         cukru, málo soli, dva deka v málo mlieku vykysnutého droždia, všetko spolu sa zamiesi, a ak
         by bolo husté, pridá sa trošku bieleho vína. Cesto sa má vyrobiť ako na okružník. Keď je
         zamiesené, nechá sa zakryté za hodinu stáť. Zatiaľ odváži sa 25 deka čerstvého a tvrdého
         masla, nožom alebo váľkom vytlačí sa voda z neho a vyrobí sa, aby sa ľahšie s cestom
         zamiesilo. Vykysnuté už cesto rozhrnie sa na štyri strany, ako maslové cesto, maslo dá sa
         do neho, pozakladá sa a nechá stáť. To sa opakuje 3-4 kráť, konečne vyvaľká na pol prsta
         zhruba, ostrôžkou alebo nožom krájajú sa rovné podľa dobrozdania dlhé a úzke pásy, ktoré sa
         potrú vajíčkom, posypú lúpanými, hrubo krájanými mandlami a hrubým cukrom. Kladú sa na
         krivicovú (oblúčkovú) formu a dajú sa do rúry piecť. Upečené kladú sa na misu a poprášia sa
         cukrom. Toto cesto je výdatné, a keď sa podarí, je maslovému úplne podobné.
   </p>
   <p>
   </p>
   <p>
    <span class="bold">
     <strong>
      417. Turecký koláč
     </strong>
    </span>
   </p>
   <p>
    Zamiesi sa cesto zo štvrť kg múky, 13 deka masla (môže byť i masť), z 1 lyžice cukru, 6
         jedácich lyžíc mlieka, v ktorom rozpustilo sa 3 deka droždí, 4 žĺtkov a málo soli. Cesto
         musí byť dobre vymiesené, vytrepané, potom rozhrnie sa vo veľkosti plechu, dá sa na
         pomastený plech a nechá sa na teplom kysnúť asi hodinu. Vykysnuté potre sa jemným, riedkym
         lekvárom. Na to roztre sa sneh, ktorý ušľahá sa zo 6 bielkov a osladí sa s 23 deka
         vaníliovým cukrom. Vrch posype sa mandlami na rezančeky nakrájanými. Koláč položí sa do
         rúry a dá sa piecť pri strmom ohni, podľa toho, aká je rúra. Za trištvrte hodiny je
         upečený. Upečený pokrája sa na štvorce.
   </p>
   <p>
   </p>
   <p>
    <span class="bold">
     <strong>
      418. Snehový koláč
     </strong>
    </span>
   </p>
   <p>
    Do hrnčeka naleje sa 6 lyžíc mlieka, dajú sa dve kocky cukru a 4 deka droždí. Keď
         droždie vyšlo na vrch, zamiesi sa cesto: 28 deka múky, 14 deka masla, 4 žĺtky, máličko soli
         a cukru. Keď je vymiesené, vyvaľká sa taký koláč, ako je plech, položí sa na pomastený
         plech, nechá sa podkysnúť a piecť. Keď je koláč na poly upečený, natre sa po vrchu jemným
         lekvárom, na to snehom zo 4 bielkov ušľahaným, do ktorého zamiešalo sa 28 deka cukru s
         vaníliovou príchuťou a 28 deka bielených, na rezančeky pokrájaných mandlí. Dá sa do rúry a
         upečie.
   </p>
   <p>
   </p>
   <p>
    <span class="bold">
     <strong>
      419. Bryndzovník
     </strong>
    </span>
   </p>
   <p>
    Z dobrého koláčového cesta vyvaľká sa tenký, okrúhly koláč, položí sa na pomastený
         plech, nechá podkysnúť a natre sa pripravenou bryndzou. Keď je bryndza ešte sladká a
         mastná, nepotrebuje prídavku masla a tvarohu, ale rozmieša sa len so 2 žĺtkami, smotanou,
         za kávovú lyžičku múky, keď treba i soli a snehom zo 2 bielkov. Bryndza má byť viac tekutá,
         ako pevná. Keď je koláč natretý, popichá sa vidličkou, položí sa do horúcej rúry alebo
         peci. Plnka má byť aspoň tak hrubá, ako je cesto. Keď je bryndza už trochu ostrejšia,
         primiesi sa k nej toľko tvarohu alebo i viac, ako je samej bryndze. Pridá sa i masla a
         ostatné, ako je poznačené. V lete môže sa dať ako príchuť pokrájaný kôpor alebo pažítka.
   </p>
   <p>
   </p>
   <p>
    <span class="bold">
     <strong>
      420. Plnka do koláčov
     </strong>
    </span>
   </p>
   <p>
    1.
    <span class="emphasis">
     <em>
      Maková
     </em>
    </span>
    . Na mäkko utlčený alebo mletý mak osladí sa medom.
         Príchuť: škorica, voňavé klinčeky a citronové kôrky.
   </p>
   <p>
    2. Mak obarí sa hustým syrupom. Koľko váži mak, toľko sa odváži i cukru. Príchuť ako
         vyššie, alebo vanília.
   </p>
   <p>
    3. Tiež i parením a so sladkou smotanou pripraví sa maková plnka a osladí podľa potreby.
         Drobné kúsky čokolády alebo citronáda zvýšia chuť maku.
   </p>
   <p>
    <span class="emphasis">
     <em>
      Lekvár
     </em>
    </span>
    . Slivkový (švestkový) lekvár rozriedi sa dobrým syrupom.
         Príchuť: škorica a citronové kôrky.
   </p>
   <p>
    <span class="emphasis">
     <em>
      Orechy
     </em>
    </span>
    zamiešajú sa hustým syrupom. Pridajú sa i omrvinky a
         hrozienky. Príchuť: citronové kôrky.
   </p>
   <p>
    <span class="emphasis">
     <em>
      Kapusta
     </em>
    </span>
    udusí sa na masti s prídavkom cibuľky v čísle 443.
   </p>
   <p>
   </p>
   <p>
    <span class="bold">
     <strong>
      421. Koláč s mrežkami
     </strong>
    </span>
   </p>
   <p>
    Rozhrnuté cesto položí sa na plech. Cesto pofŕka sa maslom, posype cukrom, mletými
         mandlami a škoricou. Môže sa dať i troška rumu a hrozienok. Na vrch robia sa mrežky, mastia
         sa vajíčkom, koláč sa dá zkysnúť a piecť.
   </p>
   <p>
   </p>
   <p>
    <span class="bold">
     <strong>
      422. Pletenec
     </strong>
    </span>
    (česká vánočka)
   </p>
   <p>
    Na jeden veľký kus berie sa tri štvrte kg masla, 3 celé vajíčka, 3 žĺtky, 15 deka cukru,
         z jedného citrona kôrky, pol strúčka vanílie (utlčenej), soli, l1 kg múky a 4 deka droždí.
         Cesto miesi sa ako obyčajne, ku koncu miesenia dajú sa ešte hrozienky a mleté, bielené
         mandle. Keď cesto vykyslo, rozdelí sa na dva kusy. Z jedného ušúľajú sa štyri dlhšie kusy,
         zapletú vo štvoro. Na plech položí sa pomastený biely papier, na ten položí sa pletenec.
         Potom rozdelí sa druhá polovica na päť rovných dielov. Zo troch upletie sa kratší vo troje,
         položí sa na spodný pletenec. Ostatné dva diely skrútia sa a položia na vrch. Konce
         všetkých troch stisnú sa spolu. Nechá sa vykysnúť, pomastí sa rozpraženým vajíčkom a upečie
         sa v peci.
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e5909">
       </a>
       XVI. Vyprážané cestá
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    <span class="bold">
     <strong>
      423. Vyprážané jabĺčka
     </strong>
    </span>
   </p>
   <p>
    Väčšie jabĺčka sa obieľa, na kolečká pokrájajú, pričom vyberie sa pozorne jaderník.
         Potom zmáčajú sa do cesta, vyprážajú sa v horúcej masti, upražené vyberajú sa na misu a za
         horúca posýpajú cukrom so škoricou smiešaným. Cesto k vyprážaniu pripraví sa nasledovným
         spôsobom: Vyšľahá sa sneh zo troch bielkov, do neho dajú sa 3 žĺtky, múky, cukru, pol litra
         mlieka a soli. Cesto má byť ako na palacinky.
   </p>
   <p>
   </p>
   <p>
    <span class="bold">
     <strong>
      424. Vyprážané jablká
     </strong>
    </span>
    (Beignety č. bejnety.)
   </p>
   <p>
    Jablká sa olúpu, nakrájajú na koláčiky, z ktorých vyberá sa jaderník, zmáčajú sa do
         cesta k tomu pripraveného a vyprážajú v horúcej masti. Cesto pripravuje sa buď podobne ako
         palacinkové, lenže hustejšie, a pri tom osladené, i hodne škoricou okorenené, alebo sa
         vezme za pohár bieleho vína, troška rozpusteného masla, vajíčko a toľko múky, aby cesto
         bolo tekuté, ale nie pririedke. Tak vyprážať sa môžu i broskyne, ktoré sa prv, kým by sa
         zmáčaly do cesta, dobre cukrom posypú a za hodinu v ňom nechajú stáť. Po vypražení sa tiež
         hodne cukrom posypú.
   </p>
   <p>
    Podobne pripraví sa cesto k jemnejšiemu vyprážaniu zo 3 deci letného mlieka, 2 deka
         droždia, 3 žĺtkov, 6 lyžíc masla, podľa potreby múky, cukru a soli.
   </p>
   <p>
    <span class="emphasis">
     <em>
      Iné:
     </em>
    </span>
    Pol litra mlieka, troška soli, citr. kôrok sa prevarí; k nemu
         pridá sa masla a múky, čo sa poberie do mlieka. Mieša sa, kým je cesto nie hladké. Do
         druhej nádoby dá sa cesto k vychladnutiu, potom zamiešajú sa žĺtky alebo vajíčka, kým je
         cesto nie dosť tekuté, aby sa do neho mohly jabĺčka zmáčať.
   </p>
   <p>
    Menšie jabĺčka môžu sa na štvrtky rozkrojiť, bieliť a vyprážať.
   </p>
   <p>
   </p>
   <p>
    <span class="bold">
     <strong>
      425. Tvarohové šišky
     </strong>
    </span>
    (petrovské)
   </p>
   <p>
    Pol kg tvarohu, pol kg múky, 2 žĺtky, ak je potrebné i viac, soli, málo cukru, vymiesi
         sa, vyvaľká na prst zhruba, pampúškovou formou sa vykrajujú, na masti vyprážajú. Podávať sa
         majú teplé, cukrom posypané alebo i bez neho.
   </p>
   <p>
   </p>
   <p>
    <span class="bold">
     <strong>
      426. Striekané pampúšky, koblihy
     </strong>
    </span>
    (Spritzkrapne)
   </p>
   <p>
    Na ohni dáme zovrieť pol litra osoleného a osladeného mlieka, do neho vsypeme pol litra
         vtedy preosiatej múky a mieša sa, aby hrčiek nebolo. Keď odstáva cesto od varechy, je
         uvarené; vtedy vyberie sa na misu, aby zachladlo. Do toho cesta zamiešajú sa žĺtky zo 6
         vajíčok a sneh zo 6 bielkov. Cesto musí sa miešať tak dlho, kým je nie úplne hladké. V
         rajnici rozpraží sa toľko masti, aby jej bolo asi na štyri prsty zvýše. Striekačka, ktorou
         sa pampúšky vytláčajú, zmočí sa do masti, do ktorej dá sa cesta, vytláčajú sa do horúcej
         masti pampúšky, ktoré sa oddelia nožom na tak dlhé, aké majú byť. Každý kúsok upraží sa na
         obe strany do červena, upražené pampúšky vyberajú sa na misu a posýpajú sa za horúca
         preosiatym cukrom. Keď je pečivo podarené, je zdnuky dierkavé, ako i kysnuté; podľa tohoto
         predpisu sa to iste podarí.
   </p>
   <p>
    Podľa iného predpisu dá sa do mlieka i 3 deka masla a do cesta i kalištek rumu.
   </p>
   <p>
   </p>
   <p>
    <span class="bold">
     <strong>
      427. Vyprážané „vlčie hrtany“
     </strong>
    </span>
   </p>
   <p>
    Cesto vymiesi sa z 56 deka múky, 28 deka masla, 8 žĺtkov, 2 lyžíc cukru, 2 lyžíc kyslej
         smotany, 2 lyžíc rumu a málo soli. Dobre vymiesené vyvaľká sa, pokrája na štvorce, ktoré
         obkrúcajú sa na plechovú rúrku a vyprážajú v horúcej masti. Vypražené vyberajú sa na
         papier, potom ukladajú sa na misu a za horúca posýpajú cukrom so škoricou.
   </p>
   <p>
    Plechové rúrky majú byť dve, aby sa mohly zamieňať. Dostanú sa všade v železných
         obchodoch po niekoľko korún.
   </p>
   <p>
    <span class="emphasis">
     <em>
      Iný predpis:
     </em>
    </span>
    14 deka masla, 14 deka múky, 14 deka cukru, 5 deka
         mandlí, škorica, citr. kôrky, 1 lyžica vína, 2 deka droždia. Cesto vymiesi sa na tablici,
         zakryté nechá málo podkysnúť a potom pokračuje sa ako s predošlým.
   </p>
   <p>
   </p>
   <p>
    <span class="bold">
     <strong>
      428. Škoricové pampúšky, hoblovačky
     </strong>
    </span>
    (fánky)
   </p>
   <p>
    Zarobí sa kvások zo 3 deci mlieka a 3-4 deka droždia, múky, potom sa vymiesi s 28 deka
         masla, so 6 žĺtkami, so snehom zo 2 bielkov, 1 lyžica cukru a málo soli. Cesto musí byť
         troška tuhšie, ako na fašiangové buchty, nechá sa podkysnúť, rozvaľká sa, pokrája sa na
         štvorhranné kusy, ktoré obkrúcajú sa na rúrku a vyprážajú, ako je vyššie udané.
   </p>
   <p>
   </p>
   <p>
    <span class="bold">
     <strong>
      429. Krapne
     </strong>
    </span>
    (boží milosti, triesky)
   </p>
   <p>
    V hrnčeku rozmieša sa habarkou 7 lyžíc smotany s 5 žĺtkami, 2 lyžicami rumu a troškou
         soli. Na dosku dá sa toľko múky, aby žĺtkami a smotanou zarobené cesto bolo dosť tuhé a
         dalo sa vyvaľkať. Z cesta tvoria sa malé guľky, každá sa tenko vyvaľká, ostrôžkou cez
         prostriedok prereže alebo i len vidličkou hodne popichá. Keď troška zaschly, vyprážajú sa v
         horúcej masti, posýpajú cukrom so škoricou alebo vaníliou.
   </p>
   <p>
   </p>
   <p>
    <span class="bold">
     <strong>
      430. Krapne v lyžici pražené
     </strong>
    </span>
   </p>
   <p>
    1. 13 deka jemnej múky, 6 žĺtkov, jednu jedácu lyžicu cukru, 2 jedáce lyžice kyslej
         smotany, tiež toľko rumu, máličko soli. Cesto zamiesiť, ako na okružník, dobre vypracovať,
         tenko rozvaľkať, na kúsky pokrájať a v dierkavej vareche v masti vyprážať.
   </p>
   <p>
    2. 2 žĺtky, 4 lyžice kyslej smotany, 1 lyžica cukru a toľko múky, ako treba na tvrdšie
         okružníkové cesto. Cesto potrhá sa na malé guľky, každá sa vyvaľká, ostrôžkou dva-tri razy
         cez prostriedok prekrojí, skrúti sa a vyprážajú v horúcej masti. Vypražené posýpajú sa
         vaníliovým cukrom.
   </p>
   <p>
   </p>
   <p>
    <span class="bold">
     <strong>
      431. Snehové gule
     </strong>
    </span>
   </p>
   <p>
    28 deka múky, 1 lyžica cukru, štipka soli zamiesi sa so 14 deka masla, potom pridajú sa
         2 žĺtky a 2 lyžice smotany. Vymiesené prevaľká sa 2-3 razy na spôsob maslového cesta,
         konečne vyvaľká sa veľmi tenko, ostrôžkou pokrája sa na podlhovasté kusy, poskrúca a
         vypráža v horúcej masti. Vypražené ukladajú sa vysoko na misu a husto posýpajú cukrom.
   </p>
   <p>
   </p>
   <p>
    <span class="bold">
     <strong>
      432. Gaštanami plnené rožky
     </strong>
    </span>
   </p>
   <p>
    Obyčajné mastné rožky od pekára obrajbú sa zľahka na trelci, rozkroja cez poly, ale nie
         pozdĺž. Potom vyberie sa ako možno striedka z nich, namočia sa na chvíľku do osladeného
         mlieka, aby sa nerozmočily. Medzitým uvaria sa gaštany v kožkách a horúce sa pretrú cez
         sito. Z kusa cukru a málo vody urobí sa syrup, do toho dajú sa pretreté gaštany, aby
         tvorily hustú kašu (püré). Touto kašou naplnia sa rožky, striedkou rožka sa otvor zapchá.
         Rožky zmáčajú sa do rozbitého a rozmiešaného vajíčka, obalia omrvinkami a rýchlo sa
         vyprážajú na masti. Teplé posýpajú sa vaníliovým cukrom. Plniť sa môžu i jabĺčkovou kašou,
         lekvárom alebo zavareninou. Miesto do mlieka môžu sa namočiť do osladeného vína.
   </p>
   <p>
   </p>
   <p>
    <span class="bold">
     <strong>
      433. Vyprážaná ryža
     </strong>
    </span>
   </p>
   <p>
    V mlieku uvarená ryža nechá sa vystydnúť; do nej sa dá žĺtok a cukor. Položí sa na
         tablicu, pokrája na štvorce, ktoré sa zmáčajú do rozmiešaného vajíčka, obáľajú do omrviniek
         a vyprážajú sa na masti.
   </p>
   <p>
    Tak pripraviť sa môžu krokety i z uvareného grísu alebo zo zemiakového cesta, ktoré
         opísané sú viacráz v časti V.
   </p>
   <p>
   </p>
   <p>
    <span class="bold">
     <strong>
      434. Vyprážaný vaníliový krém
     </strong>
    </span>
   </p>
   <p>
    3 1/2 deci mlieka dať do nádoby, pol strúčka vanílie a cukru podľa ľúbosti pridať,
         zvariť na chytrom ohni, zakryté nechať vystydnúť, potom zamiešať 10 žĺtkov, precediť a k
         tomu určené formičky (kališteky a pod.) vymastiť, múkou posypať, povlievať nie celkom do
         plna lekutinu; do nízkej rajnice dať vody, keď vrie, poklásť nádobky s krémom do nej, aby
         voda dnu nevnikala, tak nechať zakryté variť, kým neztvrdne. Keď je krém už tuhý, vyberie
         sa a nechá vychladnúť, vo vajíčku a žemľových omrvinkách poobáľať a v masti vypražiť. Každý
         kus hrubo cukrom posypať, horúcou lopatkou na žlto pripiecť a klásť na misu. Keď nemáme k
         tomu súce formičky, dajme krém do menšej rajnice, ako je tá, v ktorej vrie voda, tak aby
         cesto bolo na dva prsty zvýše, v pare nechajme variť, uvarené a vystydnuté na kúsky krájať
         a známym spôsobom dať vypražiť. K tomu môže sa pridať i nasl. čokoládový krém: 6 žĺtkov dať
         do kotlíka, pol litra mlieka, vanílie medzi prsty, ryžovej múky, dve tabličky čokolády a
         cukru, to všetko smiešať; na oheň postavme do nádoby vrelej vody, do nej vložme kotlík a
         pod ustavičným šibaním dajme krém zovrieť, precediť, teplý do šálky a taký nastoliť. Môže
         sa dať i studený, vtedy je dobre dať ho na ľad.
   </p>
   <p>
    Keď toto jedlo pozorne prichystáme, je veľmi chutné.
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e6045">
       </a>
       XVII. Maslové a krehké cestá
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    Maslové alebo listové cesto vyžaduje istú pečlivosť. Hlavné podmienky zdaru sú: čerstvé,
         tuhé, vody pozbavené maslo, studená miestnosť, v lete ľad a istá zručnosť v narábaní s
         cestom, ktoré musí byť dobre vypracované, tenko vyvaľkané, strmo pečené. Podarené cesto
         musí byť ľahké a akoby z tenuškých lístkov poskladané. Po upečení má byť raz tak vysoké,
         ako bolo za surova. Pri miesení nesmie sa mnoho posýpať, ani rukou po ňom šúchať, ale, ak
         by sa lepilo, s boku zľahka múkou poprášiť.
   </p>
   <p>
   </p>
   <p>
    <span class="bold">
     <strong>
      435. Krémový okružník
     </strong>
    </span>
   </p>
   <p>
    Odváži sa 28 deka masla a 28 deka múky. Múka rozdelí sa na dve čiastky. Jedna zamiesi sa
         s pridaním jednoho žĺtka, niečo smotany, rumu, kúska masla a štipky soli na cesto ako na
         okružník. Dobre vymiesené (toto môže sa ešte rukou) zaokrúhli sa na bochník a položí na
         bok. Druhá polovica vymiesi sa s celým maslom, ale len válkom a nožom. Len keď je dobre
         zmiesené, rýchle sa upraví na spôsob malej tehličky. Teraz to prvé cesto vyvaľká sa na tak
         široko, aby bolo aspoň raz tak veľké, ako je maslové. Maslové položí sa do prostriedku,
         kraje spodného cesta založia sa so všetkých bokov, na to maslové. Potom sa pozorne vaľká od
         prostriedku na kraje, nie na veľmi tenké, založí sa vo troje aj do šírky, aj do dĺžky, ešte
         raz rozvaľká a potom pozakladá sa vo štvoro a nechá za pol hodiny na studenom mieste stáť.
         Po polhodine opakuje sa vaľkanie a zakladanie, ako pri prvom raze, vždy na väčšie, — potom
         zase musí cesto odpočinúť. Konečne prevaľká sa ešte dva razy — a ak je potrebné, môže sa
         hneď i zpracovať. Keď je nie potrebné, tak môže postáť na chladnom mieste.
   </p>
   <p>
    Na krémový okružník z tohoto cesta stačí pre 12 osôb. Vyvaľká sa vo dvoch kusoch na
         veľké dva plechy. Upečie sa strmo, potom sa nechá vystydnúť, vychladnuté natre sa krémom,
         druhý kus položí sa naň a krája sa na štvorhranné kusy. Posype sa hodne cukrom. Na krém
         prevarí sa 4 deci mlieka, do neho dá sa kúsok vanílie, 15 deka cukru, potom osobitne
         vymiešaných 7 žĺtkov so 4 dekami veľmi jemnej múky dáva sa pri pilnom miešaní do mlieka.
         Nesmie prevrieť, len zhustnúť. Od ohňa odstavené mieša sa ešte za chvíľu, potom sa
         upotrebí.
   </p>
   <p>
   </p>
   <p>
    <span class="bold">
     <strong>
      436. Orechové rožky
     </strong>
    </span>
   </p>
   <p>
    Tenko podľa predošlého predpisu vyvaľkané cesto pokrája sa horúcim nožom na dlhé pásy v
         šírke asi 3 až 4 prstov. Na pásy rozloží sa prostriedkom dobrá orechová plnienka. Kraje
         cesta potrú sa bielkom, ale tak, aby na boky, kde je prerezané, nepotieklo, lebo tam
         nevyskočí. Potom sa cesto založí, na krajoch popritláča, pozakrajuje, aby malo zúbky,
         poreže sa na kúsky, aké majú byť rožteky, pozahýňajú sa zúbkovým krajom na von, potrú sa
         vajíčkom, posypú sa mandlami a hrubým cukrom, dajú sa na plech a pečú sa strmo.
   </p>
   <p>
    Z tohoto cesta môžu sa i štvorce krájať. Do každého dá sa kúsok lekváru, založí sa a dá
         sa piecť. Upečené posýpa sa cukrom. Z hrubšieho cesta krájajú sa i podlhovasté štvorce,
         ktoré sa potom pečú. Na každý upečený kúsok položí sa kúsok jemného lekváru, posype sa
         cukrom a ukladá na misu.
   </p>
   <p>
   </p>
   <p>
    <span class="bold">
     <strong>
      437. Dámske rozmary
     </strong>
    </span>
    (vrtochy, kaprice)
   </p>
   <p>
    Tenko rozvaľkaný kus maslového cesta dá sa do polovice zapiecť, potom sa pozorne vyberie
         z rúry, natre na tri prsty hrubo snehom, vyšľahaným zo 6 bielkov a 36 deka cukru. Vrch sa
         ešte posype cukrom a dá strmo zapiecť.
   </p>
   <p>
   </p>
   <p>
    <span class="bold">
     <strong>
      438. Trúbky snehom plnené
     </strong>
    </span>
   </p>
   <p>
    Z tenko vyvaľkaného cesta nakrájajú sa pásiky, ktoré sa obkrúcajú na plechové rúrky. Kde
         sú spojené, potrú sa bielkom, aby sa nerozišly. Vrch potre sa cukrom, posype mandlami a
         nechá sa piecť. Upečené plnia sa osladeným snehom.
   </p>
   <p>
   </p>
   <p>
    <span class="bold">
     <strong>
      439. Trúbelky fámom plnené
     </strong>
    </span>
   </p>
   <p>
    42 deka múky, 28 deka masla, 4 žĺtky z varených vajec, dve lyžice kyslej smotany, trochu
         cukru, soli a do miesenia dve celé vajíčka. Cesto sa vymiesi, vyvaľká, krája sa na dlhé
         pásy, na plechové rúrky sa obkrúca, potre bielkom, posýpa sa sekanými mandlami; rúrky kladú
         sa na plech a plech položí sa do rúry. Upečené trúbky soberú sa z plechových rúrok,
         vychladnuté plnia sa smotánkovým, vaníliovým cukrom osladeným snehom.
   </p>
   <p>
   </p>
   <p>
    <span class="bold">
     <strong>
      440. Jablčník
     </strong>
    </span>
   </p>
   <p>
    Maslové cesto sa rozhrnie a položí na prichystaný plech, pokladie jabĺčkami, posype
         cukrom, škoricou i mandlami a hrozienkami. Druhým kusom cesta sa založí, kraje sa
         popritláčajú, vrch potrie sa vajíčkom, posype hrubým cukrom a mandlami a strmo sa pečie.
   </p>
   <p>
    Alebo upečie sa cesto samé, upečené natre sa osladenou jablkovou kašou, druhým upečeným
         kusom sa prikryje, na štvorce pokrája, cukrom posype a na misu poukladá. Takéto cesto môže
         sa natrieť snehom ako pri „Dámskych vrtochách“, položí sa ešte zapiecť, kým sneh nedostane
         žltú barvu.
   </p>
   <p>
    Veľmi dobré jabĺčkové pečivo pripraví sa z čerstvého bravčového sadla. Sadlo sa dobre
         posťahuje z kožtičiek, aby bolo jemné, alebo prepasiruje sa cez čistú riedčicu, ale i bez
         toho dá sa zpracovať. Koľko sadlo váži, toľko vezme sa múky a zpracuje sa tak, ako maslové
         cesto. Plnienka je z jabĺčok, ktoré očistené udusia sa v syrupe na kašu. Týmito natre sa
         jedna polovica upečeného cesta, druhou sa zakryje ako krémový okružník. Cukrom sa posype a
         krája sa na štvorce. Môže sa dať na stôl studené alebo teplé.
   </p>
   <p>
   </p>
   <p>
    <span class="bold">
     <strong>
      441. Jemný jablčník
     </strong>
    </span>
   </p>
   <p>
    Na tablicu sa dá 50 dg múky, 30 dg masla, 6 dg cukru, máličko soli, 3 žĺtky, na koniec
         noža sody bikarbony, toto všetko zmiesi sa s toľkou smotánkou, koľko je potrebné, aby cesto
         bolo mäkšie. Keď je zmiesené, vyvaľká sa a potre rozpusteným maslom, složí sa a znovu
         vyvaľká a maslom potre. To sa trikrát opakuje. Potom sa rozdelí na dve čiastky, rozhrnie,
         dá na plech a posype drobno krájanými jablkami, cukrom, mandlami podľa toho, ako kto rád.
         Môže sa i rozvarenými jablkami naplniť. Druhou polovicou cesta sa plnienka prikryje,
         popichá, maslom pomastí a dobre upečie. Teplé sa dobre posype cukrom. Môže sa i bielkom
         potreť a posypať hrubým cukrom a mandlami. Plnienka môže byť i tvarohová. I zohriate je
         dobré.
   </p>
   <p>
   </p>
   <p>
    <span class="bold">
     <strong>
      442. Iný jablčník
     </strong>
    </span>
    alebo
    <span class="bold">
     <strong>
      tvarožník
     </strong>
    </span>
   </p>
   <p>
    1. Cesto, podobne ako č. 435., vyrobí sa a vypracované rozdelí na štyri kusy. Dva z nich
         sa rozvaľkajú a dajú na dva plechy. Jedno natre sa tvarohom, druhé plní sa jabĺčkami.
         Pozostalé cesto sa tiež rozvaľká, na plnienky pozakladá a pri dosť strmom ohni sa dá
         upiecť.
   </p>
   <p>
    2. 42 dg múky, 28 dg masla, 1 lyžica cukru, 3 lyžice smotany, 2 žĺtky. Cesto sa dobre na
         tablici vymiesi, hneď sa rozhrnie, polovica položí sa na plech, na cesto porozkladajú sa
         drobno krájané jablká, na tie mleté orechy alebo mandle, hrozienky, cukor a škorica. Druhým
         cestom sa založí alebo urobia sa mrežky, ktoré sa potrú vajíčkom a posypú hrubým cukrom.
   </p>
   <p>
   </p>
   <p>
    <span class="bold">
     <strong>
      443. Jablčník
     </strong>
    </span>
    alebo
    <span class="bold">
     <strong>
      kapustník
     </strong>
    </span>
   </p>
   <p>
    1. 25 deka masla, 38 deka múky, mlieka a soli. Cesto sa rýchle a na chladnom mieste
         zamiesi. Plní sa ako iné jablčníky, prípadne berie sa miesto jabĺk udusená kapusta.
   </p>
   <p>
    Kapusta udusí sa na masti s drobno krájanou cibuľkou, ako je udané v XII. časti. Do
         kapusty môže sa dať cukru alebo štipka čierneho korenia. Cesto sa vyhrnie, položí na plech,
         na cesto rozotre sa kapusta, zakryje sa iným cestom. Vrch pomastí sa maslom, vidličkou
         husto popichá a pečie sa pri dosť strmom ohni.
   </p>
   <p>
    Kapustou plní sa zvlášte koláčové cesto. Vyvaľká sa na tenko, natre hodne praženej
         kapusty a rovne tenkým cestom sa zakryje. Podotknúť treba (čo vlastne každá kuchárka vie),
         že tenké koláče prv, než idú do pece, treba vidličkou husto popichať, aby sa neoduly.
   </p>
   <p>
    2. Pol štvrta deci letného mlieka, 3 deka droždí, pol štvrta deci múky, 2 lyžice cukru
         zamieša sa na kvások. Keď podkysne, pridá sa ešte pol štvrta deci múky, 28 deka masla, 1
         vajíčko, štipku soli. Cesto sa vytrepe, nechá sa vykysnúť, potom vyloží sa na tablicu,
         podelí sa na kusy. Tie sa vyvaľkajú podľa potreby a plnia jablkami ako pod č. 442/2, — tiež
         aj ostatné zachádzanie je úplne také.
   </p>
   <p>
   </p>
   <p>
    <span class="bold">
     <strong>
      444. Kysnuté koláčiky z maslového cesta
     </strong>
    </span>
   </p>
   <p>
    56 deka múky rozdelí sa na dva diele. Jedna polovica zmiesi sa s 56 dekami dobrého,
         čerstvého masla, utvorí sa z neho bochník a nechá v studenom mieste odpočinúť. Do druhej
         časti múky dá sa asi 3 deka droždí, v málo mlieku rozpustených, 4 vajíčka, citronová kôrka,
         málo soli a asi za 2 lyžice tlčeného cukru. Dobre vymiesené cesto nechá sa za pol hodiny
         kysnúť, zatým sa rozhrnie, potom sa vloží cesto s maslom dnu, zakladá, ako každé maslové
         cesto, zase sa rozhrnie a tak asi 6 ráz. Medzi tým musí sa nechať chvíľku i postáť. Keď je
         už dobre poprekladané, rozhrnie sa (rozvaľká), pokrája na štvorhranné kúsky a plní
         ľubovoľne makom, orechami, lekvárom, alebo tvarohom. Keď je plnienka položená, soberú sa
         všetky štyri rožky dovedna, pomastia vajíčkom, posypú cukrom a po náležitom kysnutí pečú sa
         v dosť teplej peci.
   </p>
   <p>
   </p>
   <p>
    <span class="bold">
     <strong>
      445. Orechové pečivo
     </strong>
    </span>
   </p>
   <p>
    25 deka nulovej múky, 25 deka čerstvého masla, jeden žĺtok, dve lyžice utlčeného a
         preosiateho cukru, 2 lyžice smotany. Maslo vyrobiť s múkou válkom na doske, pridať ostatné
         vecí, až je cesto náležite vypracované, potom rozdeliť na dve čiastky a nechať na boku, kým
         sa nasledujúca plnienka nepripraví:
   </p>
   <p>
    25 deka zomletých orechov, 25 deka cukru, 8 vajec. Cukor mieša sa so žĺtkami, potom dajú
         sa orechy, konečne dobre tuhý sneh z 8 bielkov. Z cesta vezme sa jedna polovica, vyvaľká
         sa, položí na plech, plnienka rozotre sa rovnomerne po celom ceste, za tým vyvaľká sa i
         druhá polovica, zakryje plnienku, popritláča a nechá sa pri dobrom ohni piecť. Keď trošku
         zachladne, pokrája sa na úhľadné, štvorhranné kusy.
   </p>
   <p>
   </p>
   <p>
    <span class="bold">
     <strong>
      446. Orechový koláč
     </strong>
    </span>
   </p>
   <p>
    25 deka masla, 25 deka múky, 25 deka cukru, 1 lyžica sladkej smotany a 1 žĺtok zmiesi sa
         v hladké cesto. Na dvoje rozdeliť. Plnienka: 25 deka cukru, 25 deka jemno mletých orechov,
         8 žĺtkov, z 8 bielkov sneh. Cesto natre sa týmto, druhá polovica zakryje a upečie sa.
   </p>
   <p>
   </p>
   <p>
    <span class="bold">
     <strong>
      447. Jemný orešník
     </strong>
    </span>
   </p>
   <p>
    1. Maslové cesto zamiesi sa podľa výš udaného spôsobu. Naplní sa nasl. plnienkou: 25
         deka cukru, 11 žĺtkov, 1 celé vajíčko, citronová kôrka, mieša sa, kým je nie penisté. Potom
         sneh z 11 bielkov a 25 deka mletých a preosiatych orechov sa zľahka zamieša a cesto naplní
         a nechá piecť.
   </p>
   <p>
    2. 25 deka masla, 30 deka múky, 2 žĺtky, dve lyžice cukru, vody do cesta, koľko je k
         zamieseniu potrebné. Plnienka a pečenie podľa predpisu č. 446.
   </p>
   <p>
   </p>
   <p>
    <span class="bold">
     <strong>
      448. Orechové pečivo
     </strong>
    </span>
   </p>
   <p>
    Na 14 dg masla vezme sa 14 dg múky, 1 žĺtok, z pol citrona kôrka a šťava; trocha cukru,
         soli, všetko sa dobre premiesi a cesto sa nechá do rána stáť. Do pečiva sa dá nasledujúca
         plnienka: 14 dg rozomletých orieškov, 14 dg cukru, z pol citrona šťava, 2 žĺtky, všetko sa
         vymiesi a potom sa pridá z troch bielkov sneh.
   </p>
   <p>
   </p>
   <p>
    <span class="bold">
     <strong>
      449. Čerešňový koláč
     </strong>
    </span>
   </p>
   <p>
    1. 6 žĺtkov, 3 lyžice žemľových omrviniek, 1 celé vajíčko, 12 i pol deka tlčeného cukru,
         tiež toľko mandlí, sneh zo 4 bielkov a za tanier dobrých tvrdých čerešieň, z ktorých sa
         kôstky vybraly. To dovedna zmiešať, do pomastenej, omrvinkami vysypanej formy dať, upiecť,
         upečené nechať vychladnúť, cukrom posypať a nastoliť.
   </p>
   <p>
    2. 7 deka masla, 4 deka cukru, 10 dg múky, 1 žĺtok sa rýchlo v cesto zmiesi, na plech
         položí, roztlačí, čerešňami posype a dá voľne piecť.
   </p>
   <p>
   </p>
   <p>
    <span class="bold">
     <strong>
      450. Čerešňový koláč
     </strong>
    </span>
    na iný spôsob
   </p>
   <p>
    14 deka mandlí (nelúpané, len poutierané) sa pomele, 14 deka cukru, jedno celé vajíčko,
         6 žĺtkov sa smieša, kým je nie hladká, penistá hmota. Potom sa pridá sneh zo 6 bielkov a za
         3 lyžice omrviniek. Do vymastenej a žemľami vyloženej formy dá sa polovica tejto hmoty, na
         to čerešne, potom zase hmotu a na vrch čerešne, tak sa dá upiecť, upečené posype sa cukrom.
         Miesto čerešní môžu sa použiť i višne alebo slivky. Omrvinky môžu sa ovlažiť čerešňovou
         šťavou.
   </p>
   <p>
   </p>
   <p>
    <span class="bold">
     <strong>
      451. Čerešňový koláč
     </strong>
    </span>
   </p>
   <p>
    1. Mieša sa 14 deka masla so 4 žĺtkami, k tomu sa pridá 14 deka cukru a mieša sa, kým je
         nie hmota penistá. Potom zamieša sa ešte 14 dg múky a sneh zo 4 bielkov. Na pomastený plech
         rozotre sa cesta asi na prst hrubo, na cesto porozkladajú sa čerešne (alebo i slivky).
         Pečie sa 25 minút v mierne horúcej rúre, upečené sa pokrája, pokladie na misu a posýpa
         cukrom.
   </p>
   <p>
    2. Na miske mieša sa štvrť kg masla, štvrť kg cukru; keď je to dobre spracované, dávajú
         sa vajíčka jedno po druhom, kým ich je nie 6, pritom sa veľmi pozorne mieša, lebo od toho
         záleží, či sa podarí. Konečne pridá sa pol kg múky a citronovej kôrky. Cesto dáva sa
         lyžicou na pomastený plech, povrchu pokladú sa čerešne alebo slivky a pečie sa pol hodiny.
   </p>
   <p>
   </p>
   <p>
    <span class="bold">
     <strong>
      452. Ríbezlový koláč
     </strong>
    </span>
   </p>
   <p>
    14 deka múky, 8 a trištvrte deka masla, 7 deka cukru dať na tablicu, zamiesiť so 2
         žĺtkami a 1 lyžicu mlieka. Keď je vymiesené, položí sa na plech a upečie sa. Na upečený
         nasypú sa ríbezle, tie posypú sa hodne cukrom a na to robia mrežky zo španielskeho snehu.
         Konečne sa koláč položí ešte do rúry, aby sneh zaschnul. Sneh: 6 bielkov, 23 deka cukru.
   </p>
   <p>
   </p>
   <p>
    <span class="bold">
     <strong>
      453. Slivkový koláč
     </strong>
    </span>
   </p>
   <p>
    Odvážiť 6 vajíčok, koľko tie vážia, toľko múky, cukru a masla. Najprv tre sa maslo so
         žĺtkami, potom pridá sa cukor, múka a na ostatok sneh. Cesto rozhrnie sa na plech, posype
         mandlami, hrozienkami, pokladie slivkami a položí sa do rúry upiecť. Upečené pokrája sa a
         posýpa cukrom. Príchuť: citronové kôrky alebo škorica.
   </p>
   <p>
   </p>
   <p>
    <span class="bold">
     <strong>
      454. Pagáčky jednoduché
     </strong>
    </span>
   </p>
   <p>
    Poldruha litra múky, 28 deka masla, soľ a toľko smotany, aby bolo cesto hladké a nie
         veľmi husté. Veľmi dobre vymiesiť, vypracovať, rozhrnúť, vypichať okrúhle pagáčky, podľa
         obyčaje nožom zarovnať a pocifrovať, na plech poklásť, za čas nechať stáť, vajíčkom
         pomastiť a upiecť. Veľmi dobre je, keď sa cesto večer spraví a len ráno pečie. (Viď čís.
         404.)
   </p>
   <p>
   </p>
   <p>
    <span class="bold">
     <strong>
      455. Pagáčky jemnejšie
     </strong>
    </span>
   </p>
   <p>
    K tomu je potreba: 1 liter (skúpy) jemnej múky, 2 žĺtky, soľ, kyslá smotana a 28 deka
         masla. Múka zmiesi sa najprv so soľou, so žĺtkami a s toľko smotanou, aby cesto bolo tak
         tvrdé, ako na okružník (štrúdlu). Cesto musí sa veľmi silno miesiť a trepať, práve ako na
         okružník, ba i tak, ako sa miesi chlebové cesto. Keď je to náležité vyrobené, zhrnie sa na
         stranu. Medzitým vezme sa maslo, ktoré musí byť veľmi dobré, vytlačí sa z neho voda, pridá
         sa k cestu a rýchlo, ale silno a zručne zmiesi a spracuje sa s ním. Potom vypichávajú sa z
         neho pagáčky, dajú sa na plech, pomastia vajíčkom a dajú sa piecť vo veľmi horúcej rúre
         alebo v peci.
   </p>
   <p>
   </p>
   <p>
    <span class="bold">
     <strong>
      456. Maslové pagáčky
     </strong>
    </span>
   </p>
   <p>
    1. 28 deka masla rozmrví sa v 56 deka múky, pridajú sa 2 žĺtky, 2 dg droždia,
         rozpusteného v málo mlieku, soli, koľko treba smotany. Cesto zamiesiť, nechať podkysnúť a
         zpracovať na malé pagáčky.
   </p>
   <p>
    2. Štvrť kg masla, 5 deka masti, 40 deka múky, 2 žĺtky, 2 dg droždia, smotany, mlieka a
         soli.
   </p>
   <p>
    3. 14 dg masla, pol litra múky, 2 žĺtky, smotany a soli.
   </p>
   <p>
   </p>
   <p>
    <span class="bold">
     <strong>
      457. Tvarohové pirôžky
     </strong>
    </span>
   </p>
   <p>
    25 deka tvarohu, 25 deka jemnej múky, 35 dg masla, 5 deka cukru (kto by ľúbil sladšie,
         môže cukru ešte pridať). Máličko posoliť a dva žĺtky spolu so všetkým týmto zmiesiť.
         Vymiesené valčekom rozvaľkať, aby bolo všade rovnaké a na pol prsta hrubé. Toto na
         štvorhranné kúsky pokrájať — na každú tabličku polovicu natreť malinovým (alebo akýmkoľvek
         dobrým) lekvárom — a druhú polovicu na to zahnúť. Takéto pirôžky vajcom pomastiť, mandlami
         a hrubým cukrom posypať, na plech poukladať a po vôli nechať upiecť.
   </p>
   <p>
   </p>
   <p>
    <span class="bold">
     <strong>
      458. Falošný tvarožník
     </strong>
    </span>
   </p>
   <p>
    14 deka masla, 14 deka cukru sa so 4 žĺtkami na penisto mieša; k tomu sa zľahka primieša
         14 deka múky a zo štyroch bielkov sneh. Hmota vyleje sa na vymastenú ťapšu, posype sa
         hrozienkami (po vrchu) a dá sa upiecť.
   </p>
   <p>
   </p>
   <p>
    <span class="bold">
     <strong>
      459. Liptovský prekladanec
     </strong>
    </span>
   </p>
   <p>
    Odvážiť 5 vajec, alebo komu koľko ľúbo, toľko cukru, toľko múky a toľko masla. Cukor s
         maslom a citronovou kôrkou miešať na penu, z 5 žĺtkov jedno po druhom zamiešať, potom z 5
         bielkov sneh, odrazu s odváženou a preosiatou múkou zľahka zamiešať do predošlého a potom
         cesto rozdeliť na polovice. Do jednej zamiešať niečo jemno roztretej (porajbanej) čokolády,
         druhá polovica ostane biela. Zatým vymastíme ťapšu, posypeme múkou a dávame z prichystaného
         cesta nasledovne do nej: do jedného rožka dať tmavú hmotu, vedľa neho bielu, zase pásik
         tmavej, zase bielej, asi na prst širokej, — a tak pokračovať, kým sa ťapša zaplní. Lúpané
         mandle hrubo posekať, nimi posypať, upiecť, vystydnuté na rovné pásy rozkrojiť a tak na
         podlhovasté kúsky pokrájať, aby pásiky na každom boly šikmo. Konečne po vrchu cukrom
         posypať.
   </p>
   <p>
   </p>
   <p>
    <span class="bold">
     <strong>
      460. Francúzsky trikráľový koláč
     </strong>
    </span>
   </p>
   <p>
    28 deka masla mieša sa s 28 dekami cukru, kým je hmota nie biela a penistá; potom
         pridávajú sa žĺtky jeden za druhým, kým je nie 12. Keď je hmota dobre vymiešaná, pridá sa
         14 deka hrozienok a konečne pozorne 28 dg múky a sneh z 12 bielok. Cesto vleje sa buď do
         tortovej alebo koláčovej formy a pečie sa v dobre teplej rúre, ale pozorne. Kto chce, môže
         tento koláč poliať po vychladnutí čokoládovou polevou.
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e6328">
       </a>
       XVIII. Rulády, omelety a krémy
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    <span class="bold">
     <strong>
      461. Maslová ruláda
     </strong>
    </span>
   </p>
   <p>
    14 dg masla zmiesi sa so 14 dg múky, potom zavára sa v podobe väčších halušiek do 7 deci
         vriaceho mlieka, kde pri pilnom miešaní uvarí sa na hladkú kašu. Kaša sa ochladí, do
         ochladenej zamieša sa 8 žĺtkov, 2 lyžice cukru, na ostatok sneh zo 6 bielkov. Na vymastený
         širší plech sa vyleje a upečie. Upečené potre sa lekvárom, skrúti sa ako okružník a položí
         na dlhú misu. Môže sa pripraviť i dňom predtým. Štvrť hodinou pred obedom obtiahne sa
         snehom zo 2 bielkov, posype sa hrubým cukrom a popichá mandlami, na rezančeky nakrájanými,
         a zapečie sa. Teplé dá sa na stôl.
   </p>
   <p>
   </p>
   <p>
    <span class="bold">
     <strong>
      462. Ruláda piškótová
     </strong>
    </span>
   </p>
   <p>
    6 žĺtkov, 6 lyžíc cukru mieša sa na penisto, potom pridajú sa 3-4 lyžice múky a sneh zo
         6 bielkov. Cesto vyleje sa na vymastený, múkou posypaný plech, upečie sa voľne, vyklopí na
         papier, posypaný hrubým cukrom, natre sa lekvárom a zkrúti sa ako okružník. Cukrom sa ešte
         posype, krája sa vychladnuté na tenké listy a podáva s vínovou žufkou.
   </p>
   <p>
   </p>
   <p>
    <span class="bold">
     <strong>
      463. Iná piškótová ruláda
     </strong>
    </span>
   </p>
   <p>
    8 žĺtkov, 14 deka cukru mieša sa na penu, 1 a trištvrte deci múky, citronová kôrka a na
         ostatok sneh z 8 bielkov sa zamieša, vyleje sa na väčší, pomastený plech a upečie. Keď je
         upečené, vyvráti sa na servítok, natre moruľkovým lekvárom, zakrúti sa ako na okružník, dá
         sa nazpät na plech. Z 1 bielka vyšľahá sa sneh, tým natre sa ruláda, posype sa hrubým
         cukrom a dá sa do rúry zasušiť.
   </p>
   <p>
   </p>
   <p>
    <span class="bold">
     <strong>
      464. Ruláda smotánková
     </strong>
    </span>
   </p>
   <p>
    14 deka cukru mieša sa so 6 žĺtkami, 2 deci smotany primieša sa k žĺtkom, 14 deka múky a
         sneh zo 6 bielkov. Vyleje sa na pomastený a múkou posypaný plech a upečie sa pri miernom
         ohni, — pri čom musí sa dbať, aby neostalo v prostriedku surové. Ihlou sa pichne a keď sa
         vytiahne čistá, je cesto upečené. Na cukrom posypanú tablicu sa vyklopí, lekvárom alebo
         zaváračkou natre, zakrúti a na dlhú misu položí. Ku tomuto hodí sa citronový krém.
   </p>
   <p>
   </p>
   <p>
    <span class="bold">
     <strong>
      465. Omeleta z piškótového cesta
     </strong>
    </span>
   </p>
   <p>
    Pripraví sa piškótové cesto zo 6 vajíčok, 14 dg podá s 10 dg múky. Vyleje sa na plech a
         po upečení cukru, a buď v celosti, prehnutá a lekvárom plnená alebo na štvorce pokrájaná.
         Vtedy môže sa obtiahnuť čokoládovou polevou. Alebo upečú sa menšie omelety na spôsob
         palaciniek, ale musí sa to pozorne diať, aby sa na obe strany upiekly. Každá natre sa do
         polovice lekvárom, druhá polovica zahne sa na lekvár. Upečené kladú sa na misu a posýpajú
         cukrom.
   </p>
   <p>
   </p>
   <p>
    <span class="bold">
     <strong>
      466. Piškótové cesto s orechami
     </strong>
    </span>
   </p>
   <p>
    Hmota pripraví sa ako v predpise č. 469. Na pomastený plech vyleje sa polovica, táto
         posype sa mletými orechami, druhá polovica zakladá sa lyžicou na orechy a tak sa dá upiecť.
   </p>
   <p>
   </p>
   <p>
    <span class="bold">
     <strong>
      467. Orechová omeleta
     </strong>
    </span>
   </p>
   <p>
    So 6 žĺtkami mieša sa 14 deka cukru, 14 deka mletých orechov, zo 6 bielkov sneh a 7 deka
         ľahkých omrviniek (z piškótov alebo zo suchara). Upečené natre sa plnienkou zo 14 deka
         orechov, ktoré sa v syrupe zo 14 deka orechov rozmiešaly. Zakrútená alebo složená omeleta
         môže sa obtiahnuť kávovou polevou.
   </p>
   <p>
   </p>
   <p>
    <span class="bold">
     <strong>
      468. Omeleta pečená v mise
     </strong>
    </span>
   </p>
   <p>
    3 žĺtky, 3 lyžice cukru sa za chvíľku miešajú, k nim pridá sa za kávovú lyžičku mlieka a
         tiež tak múky. Na ostatok zamieša sa sneh zo 6 bielkov. Misa, vyprobovaná, pomastí sa
         maslom, na ňu dá sa cesto, pekne na spôsob homôlky — a pri miernom ohni nechá sa upiecť.
   </p>
   <p>
   </p>
   <p>
    <span class="bold">
     <strong>
      469. Piškótové pečivo
     </strong>
    </span>
   </p>
   <p>
    Zo 6 bielkov sa ušľahá tuhý sneh, pridá sa kus citronovej kôrky (drobno sekanej), 14
         deka cukru, 6 žĺtkov sa zľahka zamieša do snehu, naostatok 7 deka múky. Plech sa maslom
         pomastí, múkou posype, hmota sa na plech vyleje, zarovná, potom upečie. Jedna polovica sa
         marhuľovým lekvárom potre, druhá na ňu založí, štvorhranné kúsky sa pokrájajú, poukladajú
         na porcelánovú misu, ktorá horúčosť v rúre vydrží, asi dva deci tokajského vína so 2-4
         žĺtkami rozmiešať, na pečivo vyliať, vrch pokryť cukrovým snehom, do ktorého zamieša sa
         niečo jemného lekváru a misu dať do rúry, kde sa pečivo zapečie.
   </p>
   <p>
   </p>
   <p>
    <span class="bold">
     <strong>
      470. Ryžový melange
     </strong>
    </span>
    (melanž)
   </p>
   <p>
    Prichystá sa obyčajné maslové cesto zo štvrť kg múky a štvrť kg masla. Kým to stojí,
         obarí sa 25 dg ryže, zatým premyje sa studenou vodou, a uvarí sa poldruha litra mlieka so
         štipkou soli tak, aby ryža bola i mäkká a celá. Uvarená vysype sa na misu, nechá sa zväčša
         vychladnúť, potom zamieša sa do nej 25 dg cukru, 20 deka bielených mletých mandlí, 15 deka
         hrozienok a citronovej kôrky. Na ostatok pridá sa 8 žĺtkov a sneh z 8 bielkov.
   </p>
   <p>
    Maslové cesto sa vyvaľká a položí na tak veľký plech, ako je rúra, pritom musia byť i
         kraje obložené. Ryža sa vyleje, na rovno sa roztre a nechá sa piecť pri rovnakej horúčosti
         trištvrte hodiny. Po upečení pokrája sa na úhľadné kusy a teplé dá sa na stôl. Toto cesto
         je veľmi výdatné, nakrájané naplní dve misy.
   </p>
   <p>
   </p>
   <p>
    <span class="bold">
     <strong>
      471. Vaníliová ryža
     </strong>
    </span>
   </p>
   <p>
    6 deka ryže umyje sa v troch vodách, uvarí sa v mlieku s prídavkom vanílie. Keď je ryža
         mäkká, nechá sa vychladnúť, potom zamiešajú sa 3-4 žĺtky, 6 deka cukru, potom 8 gramov
         želatíny, v máličko vode rozpustenej. Keď je ryža úplne studená, primieša sa zľahka sneh zo
         štvrť litra sladkej smotany. Ryža sa dá do formy alebo na sklennú misu a položí sa na ľad.
         Obložiť sa môže zaváraným ovocím.
   </p>
   <p>
    Ryža uvarená v mlieku môže sa tiež jednoducho podať s mletou alebo porajbanou čokoládou.
   </p>
   <p>
    Alebo nechá sa vystydnúť, potom sa okrášli vrch zaváraným ovocím a jabĺčkovým lekvárom
         (džely). Ryža musí byť už dostatočne sladká, mäkká, pritom nie rozvarená.
   </p>
   <p>
    Niekde i grísku uvaria v mlieku, vparia do formy a nechajú vystydnúť. Chladnú vyklopia
         na misu, polejú nejakou dobrou ovocnou šťavou tak, aby šťava presiakla i do prostriedku.
         Takáto gríska je pekná ružová a môže sa okrášliť snehom alebo snehovým pečivom.
   </p>
   <p>
   </p>
   <p>
    <span class="bold">
     <strong>
      472. Smotanová omeleta
     </strong>
    </span>
   </p>
   <p>
    Štvrť kg cukru a 10 žĺtkov mieša sa s dávkou citronovej kôrky, ktorú možno na cukre
         obšúchať. Keď sa to spenilo, pridá sa pol litra dobrej smotany, 20 deka múky, jedna
         tablička čokolády (rozotretej alebo mletej), naostatok sneh z 10 bielkov. Vyleje sa na
         pomastený plech a pri miernom ohni nechá sa upiecť. Upečené sa pokrája a posype vanilkovým
         cukrom.
   </p>
   <p>
   </p>
   <p>
    <span class="bold">
     <strong>
      473. Gaštanová omeleta
     </strong>
    </span>
   </p>
   <p>
    Pol litra uvarených gaštanov pretre sa za horúca cez sito. Ku gaštanom pridá sa 25 deka
         cukru, 4 žĺtky, vanílie a sneh zo 4 bielkov. Na vymastený a múkou posypaný plech sa toto
         vyleje, asi na prst zhruba, vrch sa posype mandlami, na rezance krájanými a upečie sa.
   </p>
   <p>
   </p>
   <p>
    <span class="bold">
     <strong>
      474. Jemná ruská zákuska
     </strong>
    </span>
   </p>
   <p>
    Uvarí sa krém z 8 žĺtkov a 2 deci sladkej smotany. Zo 4 deci smotany vyšľahá sa tuhý
         sneh, osladí sa 14 deka cukru s vanilkovou príchuťou, a keď krém vystydol, pridá sa k
         snehu. Ešte sa pridá 7 deka drobno krájaného citronádu a 7 deka veľkých hrozienok. Dobre
         je, keď toto dvoje na niekoľko hodín bolo namočené v rume. Na ostatok pridá sa 26 gr. (asi
         poltreťa dg.) viziny alebo 5-6 lístkov želatíny, rozpustenej v malo teplej vode. Na čistú,
         studenou vodou opláknutú formu naleje sa krému, narovná sa, na krém položí sa tenko upečený
         list z piškótového cesta, na ten krém, kým jedno i druhé stačí, forma položí sa na ľad. Keď
         je potrebné, vyklopí sa na príhodnú misu (vrch formy prejde sa šatou, namočenou v horúcej
         vode).
   </p>
   <p>
    Cesto na piškótové platne: 5 žĺtkov, 8-9 deka cukru, 7 deka ryžovej múky, sneh z 5
         bielkov.
   </p>
   <p>
   </p>
   <p>
    <span class="bold">
     <strong>
      475. Vtáčie mlieko
     </strong>
    </span>
   </p>
   <p>
    Pol litra mlieka dá sa na sporák, aby zovrelo. Do neho hneď pridať vanílie a cukru. Kým
         mlieko zovrelo, ušľahá sa sneh zo 4 bielkov; aby bol tuhý, pridáva sa do neho cukru. Z
         tohoto snehu zavára sa do mlieka po lyžici toľko, čo sa odrazu sprace. Keď je sneh na jeden
         bok uvarený, pozorne obráti sa lyžicou na druhý aby aj ten prevrel. Môže sa i próba
         spraviť; jeden kus vybrať, prekrojiť, či je uvarený. Uvarené kusy vyberajú sa na sito, pod
         ktorým je tanier, aby mlieko odkvapkalo. Do mlieka ďalej zavára sa sneh, kým je nie všetek
         uvarený. Keď je sneh uvarený, vezme sa tanier zpod sita, mlieko, čo naň nakvapkalo, vyleje
         sa do hrnčeka, do neho dajú sa 4 žĺtky, za pol kávovej lyžičky nulovej alebo ryžovej múky,
         dobre sa rozmieša a vyleje sa do kotlíka alebo misy, kde sa trepal sneh. Pri ustavičnom
         miešaní vleje sa variace mlieko do žĺtkov. Ak je nie dosť sladké, pridá sa cukru, potom
         nechá sa na ohni zhustnúť, ale miešať sa musí neprestajne, ešte aj keď sa z ohňa vezme.
         Potom sa precedí a naleje na porcelánovú misu, keď je studené, môže sa aj na sklenenú, naň
         poukladá sa sneh. Kto chce, môže na sneh poklásť kúsky pekného lekváru, alebo ho môže
         popichať mandlovými rezančekami. Vtáčie mlieko môže sa dať i teplé i studené na stôl. K
         studenému môže sa pridať ešte jeden žĺtok, aby krém bol hustejší.
   </p>
   <p>
   </p>
   <p>
    <span class="bold">
     <strong>
      476. Bleskový koláč
     </strong>
    </span>
   </p>
   <p>
    Odváži sa toľko múky, koľko vážia 2 vajíčka, tiež toľko masla; cukru ale toľko, čo vážia
         3 vajíčka. Najprv sa trie cukor s maslom a troma žĺtkami, potom sa dá múka a na ostatok
         sneh. Môže sa upiecť na plechu alebo i v tortovej forme. Vrch posype sa sekanými mandlami a
         hrubo tlčeným cukrom. Upečený môže sa prekrojiť a naplniť lekvárom.
   </p>
   <p>
   </p>
   <p>
    <span class="bold">
     <strong>
      477. Grísový meriton
     </strong>
    </span>
   </p>
   <p>
    3 deci grísu uvarí sa v mlieku. Na túto mieru mieša sa 7 deka masla so 7 deka tlčeného
         cukru, potom tri žĺtky, citronové kôrky; keď je to dobre vymiešané, pridá sa letná kašička
         grísová a naostatok sneh zo troch bielkov. Nízka, široká nádoba vymastí sa ako náleží, do
         nej dá sa cesto a upečie sa. Upečené natre sa lekvárom alebo zaváraninou, na vrch rozotre
         sa cukrový sneh (španielsky vietor), do ktorého pridá sa i troška lekváru. Na slabom ohni
         pečie sa znova, upečené pokrája sa na kusy.
   </p>
   <p>
   </p>
   <p>
    <span class="bold">
     <strong>
      478. Múčna omeleta
     </strong>
    </span>
    (alebo nákyp)
   </p>
   <p>
    Do pol litra múky dá sa 5-6 celých vajec, nie celkom pol litra mlieka a trocha soli.
         Cesto treba dobre vytrepať, aby nemalo hrčky a nesmie byť príliš riedke, lebo potom sa
         nenadvihne. Na plech alebo do formy dá sa kus topeného masla, nechá sa zohriať a na to
         vyleje sa cesto a v rúre sa na žlto upečie.
   </p>
   <p>
    Na stôl nesie sa teplé so zavarenou ovocinou; keď je cesto na širšom plechu pečené,
         pokrája sa ostrým nožom na väčšie štvorce, ktoré posypú sa cukrom.
   </p>
   <p>
   </p>
   <p>
    <span class="bold">
     <strong>
      479. Mliekový krém s puddingom
     </strong>
    </span>
   </p>
   <p>
    1. Na 6 žítkov vezme sa 1 lyžička (kávová) múky, pol strúčka vanílie, 10 deka cukru, 3
         deci dobrého mlieka alebo smotany. Pri ustavičnom šibaní má na ohni zhustnúť, ale sa nesmie
         zvariť. Keď sa vezme od ohňa, musí sa ešte chvíľu miešať.
   </p>
   <p>
    2. 6 žítkov, 14 deka cukru s vaníliou, dva a štvrť deci mlieka.
   </p>
   <p>
    3. Čokoládový: 3 tabličky mletej čokolády, 14 deka cukru s vaníliou, 4 žítky, 4 deci
         mlieka.
   </p>
   <p>
   </p>
   <p>
    <span class="bold">
     <strong>
      480. Vínová žufka s výbehom (šodó)
     </strong>
    </span>
   </p>
   <p>
    1. Polštvrta deci vína, troška citronovej šťavy a vody, 14 deka cukru, 8 žĺtkov. Na
         sporáku mieša sa, kým je nie uvarený.
   </p>
   <p>
    2. 5 žĺtkov, pohár bieleho vína, trochu vody, 4 lyžice cukru, na koniec noža múky mieša
         sa v hrnčeku, kým nezovre. Keď trocha ochladne, môže sa primiešať i sneh z jedneho bielka.
   </p>
   <p>
    3. 6 celých vajec, polštvrta deci vína, z pol citrona šťava, 20 deka cukru, pol deci
         vody. Tieto žufky môžu sa i samostatne s dobrým pečivom alebo piškótami podávať.
   </p>
   <p>
   </p>
   <p>
    <span class="bold">
     <strong>
      481. Citronové alebo pomarančové šodó
     </strong>
    </span>
   </p>
   <p>
    1. Šťava zo 2 citronov, 3 deci vody, 8 žĺtkov, 24 deka cukru. Miesto citrona môže sa
         vziať i pomaranč; uvarí sa ako číslo 480.
   </p>
   <p>
    2. 15 deka cukru obšúcha sa na citrone, 4 celé vajíčka, šťava z 1 citrona, 1 deci vody.
         Ďalej ako vyššie.
   </p>
   <p>
    3. Šťava z pol citrona, 4 deci malinovej šťavy, 12 deka cukru.
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e6554">
       </a>
       XIX. Puddingy, kochy a výbehy
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    Pudding je anglické slovo a označuje špecielne národné anglické múčne jedlo. Vianočné
         puddingy anglické sú veľkých rozmerov a bývajú pečlive, temer slávnostne pripravované a
         varené. Varenie deje sa v obrúskoch, menšie v servítkoch, a vyžaduje viac hodín.
   </p>
   <p>
    Slovo pudding prevzala medzinárodná kuchyňa ako bežné pomenovanie tých pečív, ktoré my
         kochami menujeme. Ľahšie prípravy toho druhu menujeme výbehami. Úprava anglických puddingov
         nezodpovedá nášmu vkusu a chuti, lebo tam ako hlavná súčiastka berie sa hovädzí loj
         ľadvinový. Naše puddingy sú omnoho ľahšie a stroviteľnejšie.
   </p>
   <p>
    Príprava puddingov, ale zvlášte výbehov, vyžaduje veľkú pozornosť a presnosť. Lebo malá
         chyba môže zapríčiniť nezdar. Na príklad jedna z najprvších podmienok zdaru je
    <span class="emphasis">
     <em>
      tuhý sneh
     </em>
    </span>
    a tento sa neušľahá z takých bielkov, do ktorých dostal
         sa čo len aký malý kúštik žĺtka.
   </p>
   <p>
    Puddingy sa varia, ale i pečú. Varia sa na spôsob anglický v servítku, ktorý musí byť
         nielen čistý, ale ešte i prepraný, na prostriedku vo veľkosti taniera hrubo maslom
         pomastený a omrvinkami posypaný. Keď sa má puddingová hmota do neho naliať, položí sa
         servítok na dierkavú misu. Potom sa zaviaže, ale tak, aby hmota mala dosť miesta k
         „narasteniu“. Servítok sa tuho zaviaže a dá do hrnca s vriacou vodou. Aby sa servítok
         nepotopil a neprihorel, musí sa zavesiť, alebo na spodok hrnca preloží sa obrátený tanier.
         Voda, keď vyvrie, má sa dolievať vriacou. Keď sa takto varený pudding vyberá z vody, položí
         sa zase na dierkavú misu, aby odtiekol, kým sa servítok odviaže. Potom sa na misu vyklopí,
         pudding obleje nejakým krémom a nesie na stôl. Iný spôsob varenia je vo vymastenej,
         omrvinkami vysypanej forme, ktorá sa vloží do vriacej vody a nechá tam vrieť, kým je
         pudding nie uvarený. Próba sa spraví s ihlicou k pleteniu; keď ihlica už „neoberá“, je
         pudding hotový.
   </p>
   <p>
    Pečenie deje sa tiež vo formách, známych pod menom kochových. I tie sa skôr pomastia,
         vysýpajú omrvinkami; len pri ľahkých, vaječných výbehoch vysýpajú sa múkou, potom múkou s
         cukrom pomiešanou alebo samým cukrom.
   </p>
   <p>
   </p>
   <p>
    <span class="bold">
     <strong>
      482. Anglický plump-pudding
     </strong>
    </span>
   </p>
   <p>
    Tento je ale tiež s maslom pripravený, ináče podľa anglického spôsobu, lenže omnoho
         jednoduchejšie, ako obyčajné anglické puddingy.
   </p>
   <p>
    Žemle pokrájajú sa na drobno tak, aby vážily štvrť kg Obaria sa so štvrť litrom vriaceho
         mlieka. Pridá sa poltrinásta dg masla a spolu sa mieša, kým je nie hustá, hladká kaša. Keď
         kaša vystydla, pridajú sa do nej hrozienky tiež poltrinásta dg, 10 deka cukru, 5 deka
         cukrovaných, posekaných pomarančových kôrok, štipka soli, škorice, muškátového kvetu. V
         hrnčeku rozmiešajú sa dve celé vajíčka s dvoma lyžicami koňaku alebo rumu a zamieša sa s
         kašou. Kaša vleje sa do formy vymastenej a omrvinkami vysypanej. Piecť sa musí hodinu i
         štvrť, pariť ešte tak dlho alebo viac. Podá sa s vínovou žufkou.
   </p>
   <p>
   </p>
   <p>
    <span class="bold">
     <strong>
      483. Žemľový pudding
     </strong>
    </span>
   </p>
   <p>
    25 deka nakrájaných, mliekom obliatych žemlí alebo rožkov zamieša sa s dvoma vajíčkami.
         Ďalej pridajú sa 2 vrchovaté lyžice cukru s vanilkou, 1 lyžica ryžovej múky, 6 deka masla,
         šťava a kôrka z jednoho citronu. Môže sa piecť alebo variť.
   </p>
   <p>
   </p>
   <p>
    <span class="bold">
     <strong>
      484. Varený pudding
     </strong>
    </span>
   </p>
   <p>
    6 žĺtkov mieša sa s 15 deka cukru, kým je nie penistá hmota. Do toho príde jedna
         tablička mletej čokolády, pomarančových kôrok, 6 deka bielených a mletých mandlí. Mieša sa
         ďalej asi za 10 minút, potom pridá sa zľahka sneh z 5 bielkov a 15 deka omrviniek. Forma, v
         ktorej sa má variť, má byť opatrená rúrkou na prostriedku, aby pudding všade rovnako uvrieť
         mohol. Spôsob varenia je udaný.
   </p>
   <p>
   </p>
   <p>
    <span class="bold">
     <strong>
      485. Pudding s jabĺčkami
     </strong>
    </span>
   </p>
   <p>
    Asi 6 žemličiek (podľa potreby viac alebo menej), rozkrája sa na tenké kolieska a poleje
         dobrým mliekom. Nákypová forma sa vymastí čerstvým maslom, na dno dá sa vrstva žemličiek,
         na ne na lístky nakrájané jabĺčka, na tieto hrozienky, cukor, škorica, citronové kôrky a
         kúsky masla; potom zase žemličky a tak striedavo až do vrchu. Na vrch majú prísť žemličky.
         Konečne rozmiešať 2 žĺtky so štvrť litrom sladkej smotany alebo vína, poliať a upiecť.
   </p>
   <p>
   </p>
   <p>
    <span class="bold">
     <strong>
      486. Pudding bez masla
     </strong>
    </span>
    (rumový)
   </p>
   <p>
    1 celé vajíčko a 5 žĺtkov mieša sa s 15 deka cukru, 5 deka tlčených mandlí, 10 deka
         rumom navlažených omrviniek, s pridaním rozličnej príchuti (citr. kôrku, škoricu, vaníliu
         alebo klinčeky), naostatok primieša sa sneh z 5 bielkov. Variť sa má v pare. Keď je hotový
         a nesie sa na stôl, poleje sa rumom, ktorý sa má zapáliť. K tomu podáva sa pomarančový šodó
         (žufka).
   </p>
   <p>
   </p>
   <p>
    <span class="bold">
     <strong>
      487. Makový pudding
     </strong>
    </span>
   </p>
   <p>
    Veľmi chutný tento pudding nevyžaduje mnoho práce a pripraví sa nasledovne: Pol litra
         očisteného a utlčeného maku uvarí sa v pol litre dobre cukrom osladenej vody; k maku pridá
         sa i poltrinásta deka čerstvého masla a drobno sekanej citronovej kôrky. Mak varí sa do
         vtedy, kým je nie hustý a mäkký. V hrnčeku mieša sa habarkou pol litra tiež dobre
         osladeného mlieka so šiestimi žĺtkami, s prídavkom toľko masla, ako asi vo veľkosti dvoch
         vajíčok. K tomu príde ešte i sneh zo 6 bielkov. 8 kusov nie celkom čerstvých rožkov
         rozkrojí sa po dĺžke a šírke, tedy každý rožok na štyri kusy; do vymastenej formy na spodok
         položí sa asi tretina rožkov, na to príde polovica z makovej plnienky, na mak nasype sa za
         hrsť (alebo i menej) čistých hrozienok, to poleje sa mliekom, za tým pokladú sa zase rožky,
         na tieto druhá polovica maku, na to hrozienky a na vrch ostatnie rožky. Mlieko vyliať na
         rožky a má mlieko rožky zakryť. Upiecť tak, aby sa nevysušilo.
   </p>
   <p>
    Namiesto maku môže sa tento pudding pripraviť i s orechami, ktoré sa so syrupom zvaria.
         Alebo s tvarohom, tiež príhodne pripraveným.
   </p>
   <p>
   </p>
   <p>
    <span class="bold">
     <strong>
      488. Pudding kapucínsky
     </strong>
    </span>
   </p>
   <p>
    6 lyžíc cukru mieša sa s 3 žĺtkami, z 3 žemlí na drobno pomleté omrvinky, 3 lyžice jemne
         umletých alebo potlčených orechov, za kávovú lyžicu škorice a zo 6 bielkov tuho zbitý sneh.
         Toto sa má dobre, ale zľahka zamiešať. Formu pomastiť, omrvinkami posypať a hore udanú masu
         dnu naliať a dobre upiecť. Pred nastolením dať na misu a poliať pod čís. 480. udaným
         vínovým krémom (šodó).
   </p>
   <p>
    <span class="emphasis">
     <em>
      Iný predpis:
     </em>
    </span>
    12 deka cukru, 6 žĺtkov, tablička čokolády, 12 deka
         omrviniek, sneh zo 4 bielkov. Varí sa vo forme; uvarený, na misu vyložený poleje sa sladkým
         vínom.
   </p>
   <p>
   </p>
   <p>
    <span class="bold">
     <strong>
      489. Pudding Bešamelov
     </strong>
    </span>
   </p>
   <p>
    Obielené a pokrájané žemle zalejú sa pol litrom studeného mlieka a nechajú sa za pol
         hod. stáť. Potom uvaria sa na hustú kašu. Medzitým mieša sa na miske 5 žĺtkov s 8 deka
         masla, 10 deka vanilkového cukru, k tomu primieša sa už vystydnutá kaša a konečne sneh z 5
         bielkov. Môže sa upiecť alebo i uvariť podľa udaného spôsobu. Na stôl sa podá buď s vínom
         alebo mliečnym krémom.
   </p>
   <p>
   </p>
   <p>
    <span class="bold">
     <strong>
      490. Orechový pudding
     </strong>
    </span>
   </p>
   <p>
    25 dg masla, 5 žĺtkov, 2 celé vajíčka, 20 dg cukru, 25 dg orechových, s mliekom tlčených
         jadier, 25 dg omrviniek, citronová kôrka, štipka soli, šálka sladkej smotany, sneh z 5
         bielkov. Maslo mieša sa so žĺtkami, potom pridajú sa vajíčka, cukor, orechy, omrvinky a na
         ostatok sneh. Uvarí sa v pare (vo forme), na stôl sa nesie s ovocnou šťavou.
   </p>
   <p>
   </p>
   <p>
    <span class="bold">
     <strong>
      491. Pudding z lieskových orechov
     </strong>
    </span>
   </p>
   <p>
    Na mise mieša sa 7 i trištvrte deka masla, 7 i trištvrte deka cukru a niečo citronovej
         kôrky. Keď je maslo so žĺtkami dobre smiešané, pridávajú sa žĺtky jeden po druhom až do 5.
         Kôrka zo troch žemlí sa obkrája (žemle cisárske — Kaisersemmel), žemle pokrájajú sa na
         drobné kúsky, navlažia sa rumom alebo mliekom a pridajú sa ku miešanine. 7 i trištvrte dg
         lieskových jadier sa zohreje, v šate zo šupín pozotiera, drobno potlčie alebo pomele sa a
         zamieša sa odrazu so snehom z 5 bielkov. Ostatné pokračovanie ako pri
    <span class="emphasis">
     <em>
      varenom
            puddingu
     </em>
    </span>
    .
   </p>
   <p>
   </p>
   <p>
    <span class="bold">
     <strong>
      492. Imperial pudding
     </strong>
    </span>
   </p>
   <p>
    Zo šiestich bielkov zbije sa tuhý sneh, k nemu pridá sa niečo citronových kôrok, ďalej
         10 i pol dg jemne preosiateho cukru, 6 žĺtkov a 10 i pol dg jemnej múky. Múka musí sa
         zľahka dnu zamiešať. Do prihotovenej, maslom pomastenej a cukrom posypanej puddingovej
         formy naleje sa z tejto hmoty polovica, do druhej polovice pridá sa niečo alkermešu,
         zamieša sa zľahka a pozorne sa vyleje na predošlú polovicu. Toto sa má diať asi pol hodinou
         pred nastolením. Forma položí sa do pary, kde musí pozvoľne vrieť. Keď sa pudding nastolí,
         pridá sa k nemu malinová šťava. Keď dlho stojí, kľakne.
   </p>
   <p>
   </p>
   <p>
    <span class="bold">
     <strong>
      493. Výbeh „študentské cesto“
     </strong>
    </span>
   </p>
   <p>
    18 deka múky, 16 deka masla spolu dobre rozrobiť, toto v 4 decilitroch mlieka zvariť, i
         vychladiť. Zo 6 bielkov tuhý sneh vytrepať a zľahka zamiešať, dobre ocukrovať, vyliať do
         formy maslom vymastenej, do pary postaviť, na pokrievku dať málo žeravého uhlia a nechať v
         pare uvariť. Keď sa nastolí, poleje sa vínovou žufkou alebo ovocnou šťavou.
   </p>
   <p>
   </p>
   <p>
    <span class="bold">
     <strong>
      494. Chlebový koch
     </strong>
    </span>
   </p>
   <p>
    14 dg mandlí sa obarí, obieli a utlčie, 14 dg cukru so 6 žĺtkami sa vymieša, pridajú sa
         mandle, 5 i pol deka omrvín z bieleho chleba, citronová kôrka, 2 lyžice vína a zo 4 bielkov
         tuhý sneh.
   </p>
   <p>
   </p>
   <p>
    <span class="bold">
     <strong>
      495. Čokoládový koch
     </strong>
    </span>
   </p>
   <p>
    14 dg mandlí, 10 i pol dg cukru mieša sa so 6 žĺtkami za hodinu, 7 dg mletej čokolády,
         vanílie a sneh zo 3 bielkov.
   </p>
   <p>
   </p>
   <p>
    <span class="bold">
     <strong>
      496. Grísový koch
     </strong>
    </span>
   </p>
   <p>
    Do 7 deci mlieka zavarí sa toľko grísu, aby bola hustá kaša; dá sa vychladnúť, potom
         vymieša sa 7 dg masla, 8 žĺtkov, 10 i pol dg cukru, citronová kôrka, do toho zamieša sa
         gríska a zo 6 bielkov sneh.
   </p>
   <p>
   </p>
   <p>
    <span class="bold">
     <strong>
      497. Cisársky výbeh
     </strong>
    </span>
   </p>
   <p>
    14 deka mandlí sa utlčie, pričom navlažia sa pomarančovou šťavou. Potom miešajú sa so 14
         deka cukru a so 6 žĺtkami. Konečne ešte sneh zo 4 bielkov a drobno sekaný citronád.
         Vymastená forma vyloží sa kúskami citronádu a mandlami. Hmota vyleje sa pozorne do toho a
         upečie sa.
   </p>
   <p>
   </p>
   <p>
    <span class="bold">
     <strong>
      498. Horiaci výbeh
     </strong>
    </span>
   </p>
   <p>
    Celé vajíčko a 5 žĺtkov mieša sa s 15 deka cukru, potom pridá sa 5 deka mandlí, 10 deka
         omrviniek chlebových, ktoré navlažia sa rumom a podľa chuti hodne škorice, klinčekov, citr.
         kôrok a vanílie. Konečne sneh z piatich bielkov. Pečie sa v pare. Upečené vyklopí sa na
         misu, poleje rumom, ktorý sa zapáli a nesie na stôl. Dookola môže sa zdobiť na lístky
         pokrájanými pomarančami alebo cukrovaným ovocím.
   </p>
   <p>
   </p>
   <p>
    <span class="bold">
     <strong>
      499. Murín v košeli
     </strong>
    </span>
   </p>
   <p>
    10 deka masla mieša sa so 6 žĺtkami, ktoré sa len po jednom pridávajú, medzi každým
         mieša sa usilovne, aby sa maslo nesrazilo. Zatým pridá sa 10 deka cukru s prídavkom
         vanílie, 10 deka mletých, neobáraných mandlí a 6 tabličiek rozotretej čokolády. Keď je to
         všetko hladké a ľahké, pridá sa ešte sneh zo 4 bielkov a zamieša sa zľahka; hmota vyleje sa
         do vymastenej, omrvinkami vysypanej formy a dá sa, ak len možno, v pare variť. —
    <span class="emphasis">
     <em>
      Poleva
     </em>
    </span>
    na to: 16 deka cukru rozpustí a zvarí sa na ohni nie na
         veľmi hustý syrup; keď vychladne, zamieša sa do tuhého snehu zo 4 bielkov, k tomu pridá sa
         i máličko rumu. Touto polevou obleje sa hore opísaný pudding a nesie na stôl.
   </p>
   <p>
   </p>
   <p>
    <span class="bold">
     <strong>
      500. Vínový výbeh
     </strong>
    </span>
   </p>
   <p>
    Mieša sa 6 žĺtkov, pol kg cukru, omrviny zo 2 i pol rožka, 25 deka mandlí, sneh zo 6
         bielkov. Upečený poleje sa zohriatym osladeným vínom.
   </p>
   <p>
   </p>
   <p>
    <span class="bold">
     <strong>
      501. Jabĺčkový výbeh
     </strong>
    </span>
   </p>
   <p>
    Uvarí sa 10 jabĺk, uvarené pretrú sa cez sito a nechajú vystydnúť. Krem toho primieša sa
         25 gr. masla, 4 celé vajíčka, 2 žĺtky, konečne príde k tomu jablčná kaša, hodne omrviniek,
         škorice, hrozienok, cukru. Upečie alebo uvarí sa ako vyššie udané.
   </p>
   <p>
   </p>
   <p>
    <span class="bold">
     <strong>
      502. Kávový koch
     </strong>
    </span>
   </p>
   <p>
    4 žemličky sa na trelci obrajbú. Omrvinky môžu sa upotrebiť na inšie. Žemle obaria sa
         dvoma šálkami tuhej čiernej osladenej kávy; keď sa rozmočia, pridá sa k nim 7 deka
         rozpusteného masla, na sporáku sa to všetko mieša, kým je kaša nie úplne hladká. Potom sa
         dá vystydnúť, pridá sa 6 žĺtkov, 8 deka cukru a konečne sneh zo 2 bielkov. Pečie alebo varí
         sa vo vymastenej, omrvinkami vysypanej forme a na stôl sa dáva s vaníliovým krémom.
   </p>
   <p>
   </p>
   <p>
    <span class="bold">
     <strong>
      503. Mandlový koch
     </strong>
    </span>
   </p>
   <p>
    28 dg surových mletých mandlí, 28 dg cukru mieša sa za hodinu s 9 vajíčkami. Pečie sa
         ako iný koch. Na stôl sa podá s vínovým šodó (žufka). Môže sa tiež piecť ako torta.
   </p>
   <p>
   </p>
   <p>
    <span class="bold">
     <strong>
      504. Citronový výbeh
     </strong>
    </span>
   </p>
   <p>
    1 citron popichaný ihlou uvarí sa na mäkko, potom sa pretre cez sito, rozmieša sa so 6
         žĺtkami, so 6 lyžicami cukru, ak je to málo, dá sa viac. Konečne dá sa sneh zo 6 bielkov a
         celé dá sa do vymastenej, cukrom vysypanej formy v pare piecť. Podáva sa s vínovým krémom.
   </p>
   <p>
   </p>
   <p>
    <span class="bold">
     <strong>
      505. Citronový výbeh
     </strong>
    </span>
    na iný spôsob
   </p>
   <p>
    14 deka cukru trie sa s jedným bielkom, citronové kôrky dajú sa dnu alebo cukor obtrie
         sa na citrone. Z pol citrona vytlačí sa šťava a pridá ku cukru. Potom ušľahá sa sneh zo 4
         bielkov, zamieša sa s cukrom, upečie alebo uvarí sa v pare, asi za 15 minút. Pozostalé
         žĺtky použijú sa k príprave krému, ktorý môže byť i čokoládový. Táto miera je pre 4 osoby.
   </p>
   <p>
    <span class="emphasis">
     <em>
      Iný predpis:
     </em>
    </span>
    9 žĺtkov, 16 deka cukru, šťava z jednoho citrona dá sa
         na sporák a pri pilnom miešaní nechá sa zhustnúť. Odtiahne sa, dá sa vychladnúť,
         vychladnuté zľahka zamieša sa so snehom z 9 bielkov, na misu sa narovná a dá sa piecť do
         rúry.
   </p>
   <p>
   </p>
   <p>
    <span class="bold">
     <strong>
      506. Fámkoch
     </strong>
    </span>
   </p>
   <p>
    Sneh zo 6 bielkov osladí sa 6 lyžicami cukru, k tomu dajú sa 2 lyžice dobrého lekváru
         (najlepšie sa hodí maruľkový). Na misu sa narovná na pyramídu a pečie v rúre štvrť hodiny.
   </p>
   <p>
    K tomu môže sa dať ako podklad na misu sladká mlieková ryža, po ktorej sa zavárané
         ovocie porozkladalo, alebo poskladané piškóty, ktoré sa navlažia vínom. K fámkochu podáva
         sa vínová žufka.
   </p>
   <p>
   </p>
   <p>
    <span class="bold">
     <strong>
      507. Jabĺčkový sneh
     </strong>
    </span>
    (fám)
   </p>
   <p>
    Asi 8-10 jabĺk sa upečie, upečené pretrú cez sito. Povstalá kaša sa odváži. Na 25 deka
         vezme sa 25 deka tlčeného a preosiateho cukru, pridá sa ku kaši, k tomu 1 bielok, niečo
         kôrky a šťavu z jednoho citrona, máličko vanílie. To sa do vtedy mieša (na jednu stranu),
         kým nezhustne. Konečne pridá sa i niečo bielených sekaných mandlí, na misu narovná, odloží,
         prípadne hneď nastolí. Keď je potrebné k svačine (olovrantu), môže sa pripraviť ráno.
   </p>
   <p>
   </p>
   <p>
    <span class="bold">
     <strong>
      508. Čerešňový koch
     </strong>
    </span>
   </p>
   <p>
    8 žĺtkov mieša sa s 25 deka cukru, 12 deka bielených mletých mandlí, 6 deka omrviniek,
         sneh z 8 bielkov. Keď je koch z polovice upečený, pokladú sa doň čerešne, kostiek zbavené,
         a nechá sa ďalej piecť. I k tomuto podáva sa žufka.
   </p>
   <p>
   </p>
   <p>
    <span class="bold">
     <strong>
      509. Pomarančový výbeh
     </strong>
    </span>
   </p>
   <p>
    1. 4 deci mlieka alebo smotany varí sa 10 minút s tenko obielenou pomarančovou kôrkou,
         potom sa precedí a dá vystydnúť. Do studeného zamieša sa 10 deka múky, 10 deka cukru, 5
         deka masla a znovu sa dá na sporák, aby uvrelo. Do tej kaše, keď vychladla, zamieša sa 6
         žĺtkov, šťava z jednoho pomaranča a sneh zo 6 bielkov.
   </p>
   <p>
    2. Štvrť kg cukru, ktorý sa tiež na pomarančoch obtrel, utĺcť, do nádoby vsypať; štvrť
         kila mletých mandlí k tomu pridať, spolu i dve celé vajíčka a 5 žĺtkov, dobre miešať, kým
         sa nepení. Pridať pomarančovej šťavy, pri ustavičnom miešaní ešte sneh zo 4 bielkov, dať do
         vymastenej formy a upiecť. Môže sa podať s vínovou alebo mliekovou žufkou.
   </p>
   <p>
   </p>
   <p>
    <span class="bold">
     <strong>
      510. Citronový koch
     </strong>
    </span>
   </p>
   <p>
    7 žĺtkov mieša sa so 7 lyžicami cukru, šťava z pol citrona, potom sa pridá trošku rumu,
         polšiesta deka bielených mandlí, 1 lyžica múky a sneh zo 7 bielkov.
   </p>
   <p>
   </p>
   <p>
    <span class="bold">
     <strong>
      511. Orechový koch
     </strong>
    </span>
   </p>
   <p>
    14 deka cukru, 7 žĺtkov vymieša sa spolu, potom pridá sa 14 deka mletých orechov,
         poldruhej lyžice múky a sneh z 5 bielkov.
   </p>
   <p>
   </p>
   <p>
    <span class="bold">
     <strong>
      512. Ryžový koch
     </strong>
    </span>
   </p>
   <p>
    V 7 deci mlieka uvarí sa 12 i pol deka ryže, potom sa ochladí. Do studenej zamieša sa 10
         i pol deka masla, 6 žĺtkov, 10 i pol deka cukru, konečne 7 deka bielených mletých mandlí a
         sneh zo 4 bielkov.
   </p>
   <p>
   </p>
   <p>
    <span class="bold">
     <strong>
      513. Smotanový koch
     </strong>
    </span>
   </p>
   <p>
    6 žĺtkov, 4 lyžice cukru, 3 i pol deci smotany vyšľahať na penu, 2 lyžice múky,
         citronová kôrka a zo 6 bielkov sneh. Upečie sa vo vymastenej forme. Na stôl podáva sa s
         vínovou žufkou alebo malinovou šťavou.
   </p>
   <p>
   </p>
   <p>
    <span class="bold">
     <strong>
      514. Výbeh z páleného cukru
     </strong>
    </span>
   </p>
   <p>
    6 lyžíc hrubo potlčeného cukru navlhčiť jednou lyžicou vody, položiť na sporák, nechať
         vypariť a na brunasto upáliť; keď je cukor rozpustený, dať do neho 5 deka jemnej múky,
         potom 4 i pol deci mlieka a uvariť na hustú kašu, uvarené odtiahnuť, nechať vystydnúť. Na
         miske 3 i pol deka masla rozmiešať, po jednom žĺtku pridávať (treba 6 žĺtkov), medzi
         žĺtkami po troche z tej kaše, keď je všetko zamiešané, dať ešte sneh zo 6 bielkov a nejakú
         príchuť, vaníliu alebo citronové kôrky. Formu vymastiť, citronádovými lístkami vyložiť,
         hmotu do nej vliať a v pare upiecť. Ku výbehu môže sa dať poleva zo šťavy malinovej alebo
         vínová žufka.
   </p>
   <p>
   </p>
   <p>
    <span class="bold">
     <strong>
      515. Orechový koch
     </strong>
    </span>
   </p>
   <p>
    12 deka masla miešať na penu, po jednom pridávať 8 žĺtkov, 15 deka cukru a práve toľko
         jemno mletých orechov. Z 8 bielkov tuhý sneh, pomaly zamiešať k predošlému, 1 lyžicu rumu
         alebo maraschino alebo aspoň citronovej kôrky a šťavu. (Môže byť i pomaranč.)
   </p>
   <p>
   </p>
   <p>
    <span class="bold">
     <strong>
      516. Orieškový koch
     </strong>
    </span>
   </p>
   <p>
    5 deka masla trieť, kým sa nepení, k tomu 20 deka cukru, 8 žĺtkov jeden po druhom,
         citronová kôrka, 4 deka citronády, 16 deka orieškov, z 8 bielkov sneh, 3 lyžice omrvinky.
         Najprv nechať v pare variť, potom v rúre dopiecť. Komu je ľúbo, pridať šodó alebo malinovú
         šťavu.
   </p>
   <p>
   </p>
   <p>
    <span class="bold">
     <strong>
      517. Čokoládový koch
     </strong>
    </span>
   </p>
   <p>
    14 deka masla sa trie so 14 dekami cukru, k tomu pridáva sa po jednom 8 žĺtkov, potom
         biele mleté mandle a 10 deka čokolády. Keď je masa hladká, pridá sa ešte tuhý sneh z 8
         bielkov, zamieša sa zľahka, vleje sa do vymastenej a omrvinkami vysypanej formy a upečie,
         alebo, kto radšej, v pare uvarí. K tomu nákypu môže sa pridať vínová žufka (šodó).
   </p>
   <p>
   </p>
   <p>
    <span class="bold">
     <strong>
      518. Výbeh z čerstvých malín
     </strong>
    </span>
    (fámkoch)
   </p>
   <p>
    Pol litra malín pretreť cez sito, koľko šťava váži, toľkú váhu jemno tlčeného cukru, dva
         bielky pridať a hodne dlho miešať. Ak je cukru 12 do 14 deka, tak vziať ešte 3 bielky,
         vytrepať z nich veľmi tuhý sneh, zamiešať s predošlým, dať na misu, narovnať vysoko a
         upiecť, ako iný fámkoch.
   </p>
   <p>
   </p>
   <p>
    <span class="bold">
     <strong>
      519. Mandlový koch
     </strong>
    </span>
   </p>
   <p>
    Pre 8 osôb vezme sa 14 deka masla, 5 uvarených žĺtkov, ktoré sa potlčú, 8 surových
         žĺtkov, sneh zo 4 bielkov, 14 deka mandlí, 14 deka cukru a citronovej kôrky.
   </p>
   <p>
   </p>
   <p>
    <span class="bold">
     <strong>
      520. Zemiakový koch
     </strong>
    </span>
   </p>
   <p>
    1. 28 deka masla, 8 žĺtkov, sneh z 8 bielkov, 21 deka cez sito pretretých zemiakov,
         vanilkovú príchuť a cukru, koľko je potrebné k osladeniu. Pečie sa vo vymastenej a
         omrvinkami vysypanej forme.
   </p>
   <p>
    2. 8 uvarených, prelisovaných zemiakov, 6 žĺtkov, 10 deka cukru, trochu citronovej
         kôrky, 3 deka olúpaných mletých mandlí a sneh zo 6 bielkov.
   </p>
   <p>
   </p>
   <p>
    <span class="bold">
     <strong>
      521. Piškótový koch
     </strong>
    </span>
   </p>
   <p>
    8 vajec, 8 lyžíc cukru, 6 lyžíc múky, citronová kôrka a šťava. Žĺtky trú sa s cukrom,
         pridá sa sneh a múka naostatok.
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e6968">
       </a>
       XX. Torty
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    Doma pečené torty sú nielen lacnejšie, ale väčšinou chutnejšie, ako kúpené, a pri
         neveľkej pilnosti a dobrom vkuse môžu byt i také ozdobné, ako kúpené, aby i oku lahodily.
   </p>
   <p>
    V tejto časti nachodia sa len spoľahlivé predpisy; ťažké a komplikované sú vynechané,
         lebo ích úprava vyžaduje zkúsenú ruku a konečne hodnota nestojí v pomere s vynaloženou
         prácou a výsledok je tiež otázny.
   </p>
   <p>
    Pri sostavení tortových pečív musia sa zachovať isté pravidlá, a zvlášte bedliť na to,
         aby všetky prísady boly čo najlepšie, čerstvé a nefalšované. Múka berie sa nulová, sypká,
         ale i ryžová, škrobová alebo zemiaková. Akákoľvek, vždy musí byť čerstvo osievaná.
   </p>
   <p>
    Cukor k miešaniu rozumie sa všade veľmi jemný, osievaný.
   </p>
   <p>
    Mandle potrebujú sa i surové i sparené. Surové musia sa prv, než sa melú alebo tlčú, v
         kuchynskej šate utreť. Potrebujú sa i žiarené alebo čierne. Biele rozumejú sa oparené a
         obielené. I tieto sa prv usušia, niekedy i žiaria, čo sa tak stane, keď na papieri v rúre
         zažlknú. Niektoré pečivá vyžadujú mandle mleté, iné tlčené, sekané, cez dierkavú varechu
         preosiate, aby boly rovné, tiež potrebujú sa i na rezančeky nakrájané.
   </p>
   <p>
    Jadrá lieskovcov musia byť chutné, plné, nie prestáte. Tiež musia sa usušiť, postierať,
         pričom odstránia sa i šupiny. I tie sa potrebujú miesty užiarené. Jadrá vlašských orechov
         musia tiež byť bezvadné. Čokoláda k miešaniu rozumie sa mletá alebo na trelci porajbaná.
         Radšej nech je drahšia, planá pokazí všetko.
   </p>
   <p>
    Sneh musí byť tuhý, ku koncu šibania pridáva sa cukru, aby sa nesrazil. Od správneho
         primiešania snehu závisí často zdar celého diela.
   </p>
   <p>
    O masle bola už aj inde reč, ale zvlášte pri tortách musí sa dbať na to, aby maslo bolo
         čerstvé a chutné, najmä ku plnkám, lebo staré maslo v sladkom pečive je odporné. Omrvinky
         berú sa z rožkov alebo iného pečiva. Nesmú byť staré a musia sa preosiať.
   </p>
   <p>
    Nie menej dôležité je miešanie, takrečené „trajbovanie“. Nemusí sa to práve diať hodinu
         alebo viac, závisí od toho, ako sa mieša. Keď je miešanie rýchle a silné, je skorej
         ukončené. Ani sa to nemusí robiť na
    <span class="emphasis">
     <em>
      jednu
     </em>
    </span>
    stranu. Hlavné je, aby hmota
         bola ľahká.
   </p>
   <p>
    Korenie, ako škorica, klinčeky, vanília majú byť tiež veľmi jemno tlčené; môžu sa s
         cukrom potĺcť a preosiať. Citron a pomaranč môže sa obkrojiť alebo na kuse cukru obšúchať,
         ale len kým na bielu kôrku nepríde, lebo tá je horká.
   </p>
   <p>
    Na väčšie torty berie sa všetkého viac. Pečenie ľahkých pečív nesmie sa diať strmo, lebo
         také i zhoria, i surové ostanú a k tomu ešte i „kľaknú“. Obyčajné torty pečú sa trištvrte
         hodiny, alebo i ďalej, pravda pri miernom ohni. Ak by vrch priháral, môže sa zakryť
         papierom.
   </p>
   <p>
    K pečeniu berú sa obyčajne okrúhle ráfy tortové, ktoré sa otvárajú. Ale pekné sú torty v
         štvorhrannej forme pečené, ktoré po upečení dajú sa ozdobiť na spôsob peknej knihy. Spodok
         formy vyloží sa čistým papierom, boky sa nemastia, lebo pri pečení pečivo od bokov odstane
         a nezadrží formu. Upečená torta nevezme sa hneď von, ale i s formou obráti sa vrchom na
         dol. Tým sa i vrch vyrovná a zahladí. Potom sa tenkým nožom od bokov podoberie, keď sa ráf
         dá otvoriť, tak sa otvorí a papier sa sníme. Zatým môže sa zdobiť rozličnými polevami a
         ľadom.
   </p>
   <p>
   </p>
   <p>
    <span class="bold">
     <strong>
      522. Čokoládová poleva
     </strong>
    </span>
   </p>
   <p>
    Na veľkú tortu vezmú sa 4 tabličky čokolády, drobno rozkúskovanej, 4 lyžice (jedáce)
         vody, 4 lyžice cukru a ako hrach masla. Na čistej rajničke dá sa na oheň. Vareška, ktorou
         sa mieša, musí byť nová. Musí sa miešať, aby sa čokoláda úplne rozvarila. Aby bola poleva
         lesklá, má sa pilno trieť o boky rajničky. Keď je hladká a tekutá, vezme sa od ohňa, ešte
         za chvíľku sa mieša, potom vyleje sa na tortu. Nožom roztiera sa všade rovno a rýchlo. I
         boky sa majú obtiahnuť. Keď je torta vo forme knihy upečená, môžu sa tri boky obtiahnuť
         bielym alebo žltým ľadom, štvrtý bok (chrbát knihy) a vrch obtiahne sa čokoládovou alebo
         mramorovanou polevou.
   </p>
   <p>
    Iná uvarí sa z 28 deka cukru, 14 deka kakaového prášku, 2 i pol deci vody, niekoľko
         kvapák octovej esencie. Dobre sa tre, aby bola lesklá. Tiež sa môže pripraviť tak, ako sa
         robia salonové cukríky.
   </p>
   <p>
   </p>
   <p>
    <span class="bold">
     <strong>
      523. Biela poleva
     </strong>
    </span>
   </p>
   <p>
    25 deka cukru rozvarí sa so štvrť litrom vody; pridá sa za lyžicu octu. Mieša sa, kým
         nevychladne. Ako príchuť môže sa dať vanília, rum alebo nejaký likér. Týmito obtiahnu sa
         torty
    <span class="emphasis">
     <em>
      čajové
     </em>
    </span>
    .
   </p>
   <p>
    <span class="emphasis">
     <em>
      Rumová:
     </em>
    </span>
    3 lyžice vriacej vody vyleje sa na 9 lyžíc cukru, 1 lyžica
         rumu sa pridá a mieša sa, kým je nie lesklá. Môže sa vziať i punčová esencia.
   </p>
   <p>
   </p>
   <p>
    <span class="bold">
     <strong>
      524. Kávová
     </strong>
    </span>
   </p>
   <p>
    Pol šáločky tuhej čiernej kávy zamieša sa s niekoľkými gramami jemno mletej kávy a
         prevarí sa s cukrom (20-25 deka).
   </p>
   <p>
    <span class="emphasis">
     <em>
      Iná:
     </em>
    </span>
    20 deka cukru zvarí sa ako pri cukríkoch. Po troche berie sa
         na tanier a pilno sa mieša pri prilievaní niekoľko lyžíc tuhej čiernej kávy.
   </p>
   <p>
   </p>
   <p>
    <span class="bold">
     <strong>
      525. Citronový ľad
     </strong>
    </span>
   </p>
   <p>
    Šťava z celého citrona mieša sa s veľmi tenkým cukrom, na ktorý pred utlčením obšúchala
         sa citronová kôrka. Tiež tak prichystá sa pomarančový ľad.
   </p>
   <p>
   </p>
   <p>
    <span class="bold">
     <strong>
      526. Biely ľad
     </strong>
    </span>
    (kráľovský)
   </p>
   <p>
    12 i pol deka cukru trie sa s jedným bielkom a kávovou lyžičkou citronovej šťavy. Miešať
         treba aspoň pol hodiny, kým je kašička nie úplne biela, husto zpenená. To sa môže robiť v
         čajovej šálke pomocou kávovej lyžičky. Keď sa hneď neupotrebí, môže sa zakryť mokrou
         šatočkou. Keď je cukor veľmi jemný a kašička dobre vymiešaná, môže sa brať po lyžičke do
         škarnicle, s ktorou vytláčajú sa rozličné ozdoby na torty i na malé pečivá.
   </p>
   <p>
    Prv než sa cukrová kašička dá do škarnicle, musí sa táto na zakrútenom konci zastrihnúť
         natoľko, aké tenké potrebujú byť pásiky.
   </p>
   <p>
   </p>
   <p>
    <span class="bold">
     <strong>
      527. Moruľkový ľad
     </strong>
    </span>
    (merunky)
   </p>
   <p>
    Za jedácu lyžicu moruľkového lekváru, šťava z jednoho citrona trie sa s cukrom dovtedy,
         kým je kašička nie dosť tuhá, lesklá a zpenená. Tak isto môže sa pripraviť ľad z iných
         lekvárov.
   </p>
   <p>
   </p>
   <p>
    <span class="bold">
     <strong>
      528. Barvisté ľady
     </strong>
    </span>
   </p>
   <p>
    <span class="emphasis">
     <em>
      Ružový:
     </em>
    </span>
    12 i pol deka cukru (veľmi jemný) trie sa s máličko vodou,
         pol lyžicou ružovej vody a niekoľkými kvapkami košenilovej tinktúry. Miesto vody môže sa
         vziať pol bielku, ak treba, i celý.
   </p>
   <p>
    <span class="emphasis">
     <em>
      Zelený:
     </em>
    </span>
    Do bieleho ľadu zamieša sa vyprešovanej šťavy z čerstvej
         lobody.
   </p>
   <p>
   </p>
   <p>
    <span class="bold">
     <strong>
      529. Mramorový ľad
     </strong>
    </span>
   </p>
   <p>
    Na vyliatu čokoládovú polevu môžu sa dať pásiky bieleho ľadu, ktorý sa nožom roztiera.
         Kto chce svetlejší, vezme viac bielej polevy. Zručnosť nadobúda sa častým zkusovaním.
   </p>
   <p>
   </p>
   <p>
    <span class="bold">
     <strong>
      530. Varenie cukru
     </strong>
    </span>
   </p>
   <p>
    Posekaný cukor zaleje sa vodou a dá sa na oheň. Povstalá pena sa soberie. Do cukru omočí
         sa dierkavá varecha a vezme sa von; jestli sa cukor po vareche rozleje, tak dosiahol
    <span class="emphasis">
     <em>
      prvého
     </em>
    </span>
    stupňa varenia. Keď sa ďalej varí a ukazujú sa na ňom perly,
         omočí sa doň koniec varešky. Prstom vezme sa z neho; ak sa ťahá, ako cverna na 2-3 cm.,
         vtedy je
    <span class="emphasis">
     <em>
      druhostupňový
     </em>
    </span>
    . Takýmito zalievajú sa čerešne pri zaváraní.
         Pri ďalšom varení tvoria sa väčšie perly a ťahá sa na dlhšie cverny, vtedy má stupeň
    <span class="emphasis">
     <em>
      tretí
     </em>
    </span>
    . Ďalším varením, keď omočená dierkavá lyžica je obtiahnutá a
         fúknutím do nej tvoria sa bubliny, dosiahne cukor stupňa
    <span class="emphasis">
     <em>
      štvrtého
     </em>
    </span>
    .
         Upotrebúva sa k zaváraniu kyslejšieho ovocia.
    <span class="emphasis">
     <em>
      Piaty
     </em>
    </span>
    dosiahne sa ďalším
         varením, keď sa pri predošlej próbe tvoria väčšie bubliny.
    <span class="emphasis">
     <em>
      Šiesty
     </em>
    </span>
    stupeň je, keď je cukor lomkavý, na pr. omočí sa koniec varešky do studenej vody, hneď na
         to do syrupu, ale tak, aby vareška neprišla na dno; potom sa vytiahne a zamočí sa do
         studenej vody. Keď je na drevku cukrová škrupinka a láme sa, tak dosiahol šiesteho stupňa.
         Ďalším varením už začína žlknúť; keď je brunátny, vtedy je
    <span class="emphasis">
     <em>
      siedmy
     </em>
    </span>
    stupeň pod menom karamel. Upotrebuje sa na zaliatie dobošovej torty, ale musí byť rýchlo
         rozotretý, lebo skoro schne. Doboška sa má skorej pokrájať, len vrchný list nechá sa celý a
         obleje sa karamelou. Potom sa ľahšie krája.
   </p>
   <p>
    Keď sa cukor zaleje niekoľkými lyžičkami vody a nechá sa rozvariť, môže sa upotrebiť k
         rozličným pečivám a k zafarbeniu nejakej hmoty. Vo flaške odložený udrží sa dlhší čas.
   </p>
   <p>
   </p>
   <p>
    <span class="bold">
     <strong>
      531. Cukrové krúpky
     </strong>
    </span>
   </p>
   <p>
    Pri osievaní cukru môžu sa upotrebiť viaceré sitá a v nedostatku riečice i dierková
         varecha. Hrubší cukor sa triedi tak, že sa môžu dostať i trojaké „krúpky“, ktoré sa
         prípadne i môžu zafarbiť. Na pr.: dá sa krúpkov na tanier, kvapne sa alkermešu a rukou sa
         krúpky pomiešajú, aby boly všade rovné a nespustily sa. Na suchom mieste majú uschnúť a v
         poháre odložené udržia sa i dlhšie.
   </p>
   <p>
   </p>
   <p>
    <span class="bold">
     <strong>
      532. Piškótová torta
     </strong>
    </span>
   </p>
   <p>
    8 žĺtkov, 28 deka cukru, citronová kôrka dobre sa rozmieša, z 8 bielkov tuhý sneh a
         naostatok 14 deka múky zľahka zamiešať.
   </p>
   <p>
   </p>
   <p>
    <span class="bold">
     <strong>
      533. Piškótová torta
     </strong>
    </span>
   </p>
   <p>
    17 žĺtkov, 40 deka tlčeného cukru, citronovej kôrky, vanilky, 14 bielkov a 30 deka múky.
   </p>
   <p>
    Alebo: 14 deka cukru, 7 žĺtkov na penisto vymiešať, citronová kôrka, 7 deka múky, zo 4
         bielkov tuhý sneh. Môžu sa plniť jemným lekvárom alebo krémom. Poleva podľa ľúbosti.
   </p>
   <p>
   </p>
   <p>
    <span class="bold">
     <strong>
      534. Chlebová torta
     </strong>
    </span>
    (cukrársky predpis)
   </p>
   <p>
    21 dg cukru, 7 deka múky a 3 i pol dg omrviniek z rožkov alebo pečiva, 14 dg čiernych
         mandlí, t.j. takých mandlí, ktoré sa v rúre troška prižiarily; mandle potĺcť a cez riečicu
         preosiať. Príchuť pridať: niečo škorice a klinčekov; žĺtky z 12 vajíčok miešajú sa s cukrom
         dovtedy, kým miešanina nie je biela, peniavá, potom sa pridajú mandle, múka, z 12 bielkov
         tuho vytrepaný sneh, ku ktorému pridáva sa málo cukru, aby bol hustejší, konečne z troch
         tabličiek rozotretú čokoládu. Túto hmotu rozdeliť na troje vo troch ráfoch, po upečení
         poskladajú sa a potrú lekvárom. Vrch sa obtiahne glazúrou a okrášli podľa ľúbosti.
   </p>
   <p>
   </p>
   <p>
    <span class="bold">
     <strong>
      535. Chlebová torta
     </strong>
    </span>
   </p>
   <p>
    14 deka cukru treť s 8 žĺtkami, 7 deka mandlí, 2 tabličky čokolády, citr. kôrka,
         škorica, hrebíčky a pomarančová kôrka. Naostatok sneh z 8 bielkov a 8 deka omrviniek z
         chleba.
   </p>
   <p>
   </p>
   <p>
    <span class="bold">
     <strong>
      536. Chlebová torta
     </strong>
    </span>
   </p>
   <p>
    8 žĺtkov mieša sa so 14 deka cukru, pridá sa citronová a pomarančová kôrka, trocha
         škorice, 3 utlčené klinčeky (hrebíčky), 2 tabličky porajbanej čokolády, 4 deka nebielených
         mletých mandlí, 8 deka porajbaného chleba a sneh z 8 bielkov.
   </p>
   <p>
   </p>
   <p>
    <span class="bold">
     <strong>
      537. Čokoládová torta s maslom
     </strong>
    </span>
   </p>
   <p>
    14 deka masla, 6 žĺtkov, 14 deka cukru mieša sa pol hod. Pridá sa trocha citrónovej
         kôrky, klinčekov a škorice, 14 deka porajbanej čokolády, 14 deka nelúpaných mletých mandlí,
         10 deka omrviniek a zo 6 bielkov tuhý sneh. Vyleje sa do formy a pečie sa voľne. Upečená
         obtiahne sa čokoládovou polevou.
   </p>
   <p>
   </p>
   <p>
    <span class="bold">
     <strong>
      538. Čokoládová torta bez mandlí
     </strong>
    </span>
   </p>
   <p>
    14 deka cukru, 14 deka masla a 4 tabličky čokolády v rúre zmäknutej trie sa, kým je nie
         hladké. Za tým pridá sa 8 žĺtkov jedno za druhým, z 8 bielkov tuhý sneh a 10 i pol deka
         omrviniek zľahka zamiešať. Upečie sa v tortovej forme na dva razy, jedna polovica natrie sa
         maruľkovým lekvárom a druhou sa založí; hotová obtiahne sa čokoládovou polevou.
   </p>
   <p>
   </p>
   <p>
    <span class="bold">
     <strong>
      539. Čokoládová torta s mandlami
     </strong>
    </span>
   </p>
   <p>
    14 deka masla, 14 deka nebielených mandlí, 14 deka cukru, niečo citrónovej kôrky, 6
         tabličiek dobrej, v rúre zohriatej čokolády dobre spolu miešať, k tomu pridávať 8 žĺtkov po
         jednom, 2 celé vajíčka a všetko ďalej miešať. Z 8 bielkov zbiť tuhý sneh, 10 i pol deka
         omrviniek odrazu so snehom ku hmote zamiešať, pomaly upiecť. Vystydnutá obleje sa
         čokoládovou polevou.
   </p>
   <p>
   </p>
   <p>
    <span class="bold">
     <strong>
      540. Čokoládová torta
     </strong>
    </span>
   </p>
   <p>
    25 deka jemne tlčeného cukru trie sa so 14 žĺtkami a troma tabličkami čokolády; za tým
         pridá sa 25 deka mletých mandlí, citrónová kôrka, trošku škorice a hrebíčkov a naostatok
         sneh zo 14 bielkov. Obtiahne sa čokoládovou polevou.
   </p>
   <p>
   </p>
   <p>
    <span class="bold">
     <strong>
      541. Čokoládová torta
     </strong>
    </span>
   </p>
   <p>
    7 deka cukru, 4 žĺtky a 7 deka masla za pol hod. ustavične miešať, 7 deka čokolády, 7
         deka mandlí a 3 deka múky zľahka sa primieša. Zo 4 bielkov tuhý sneh veľmi zľahka s masou
         pomiešať.
   </p>
   <p>
   </p>
   <p>
    <span class="bold">
     <strong>
      542. Čokoládová torta s krémom
     </strong>
    </span>
   </p>
   <p>
    28 deka múky, 21 deka čokolády, 14 deka tlčeného cukru smiesi sa s troma žĺtkami a
         jedným celým vajíčkom. Rozdelí sa na tri kusy, každý kus vyvaľká sa na jeden list (platňu)
         a upečie sa.
   </p>
   <p>
    Plnienka je nasledujúca: 14 dg čokolády a 14 dg cukru rozpustí sa s jednou jedácou
         lyžicou vody na sporáku, do tohoto, keď chladne, 4 žĺtky a zo 3 deci dobrej, sladkej
         smotany vytrepaný sneh. Týmto natrú sa listy a vrch torty. Torta musí aspoň deň alebo dva
         stáť, kým sa predloží.
   </p>
   <p>
   </p>
   <p>
    <span class="bold">
     <strong>
      543. Jemná čokoládová torta
     </strong>
    </span>
   </p>
   <p>
    28 deka jemne preosiateho cukru dať na misu; 17 a pol deka masla rozpustiť, vyliať k
         cukru, s ktorým sa mieša asi pol hodiny. Potom pridajú sa pomarančové kôrky, klinčoky,
         škorica a troška muškátového oriešku. 21 deka čiernych mandlí k cukru pridať, 8 tabličiek
         čokolády zohriať na papieri v rúre, keď je mäkká, s vodou rozotrieť, aby bola hladká a
         tekutá, i to pridať k cukru a mandlám, taktiež po jednom dávať 12 žĺtkov, z 12 bielkov tuhý
         sneh vytrepať, konečne 7 deka jemnej múky a 7 deka omrviniek primiešať. Pod túto hmotu je
         najlepšie pripraviť cukrové cesto (sypké), z ktorého sa tenký list vyvaľká, položí na
         plech, nechá do polovice zapiecť, potom lekvárom natrieť, dať masu na to a upiecť. Obtiahne
         sa čokoládou.
   </p>
   <p>
   </p>
   <p>
    <span class="bold">
     <strong>
      544. Čokoládová torta
     </strong>
    </span>
   </p>
   <p>
    14 deka masla, 14 deka cukru miešať so 6 žĺtkami, 7 deka zohriatej a rozmiešanej
         čokolády, 21 deka mandlí mletých a sneh zo 6 bielkov.
   </p>
   <p>
   </p>
   <p>
    <span class="bold">
     <strong>
      545. Čokoládová torta
     </strong>
    </span>
   </p>
   <p>
    15 žĺtkov a 28 deka cukru mieša sa pol hod., potom 28 deka mletých mandlí, 2 tabličky
         čokolády, trochu vanilky a naostatok z 15 bielkov tuhý sneh.
   </p>
   <p>
   </p>
   <p>
    <span class="bold">
     <strong>
      546. Dobošova torta
     </strong>
    </span>
   </p>
   <p>
    30 deka cukru mieša sa so 7 žĺtkami, zo 7 bielkov sneh a 15 deka múky. Z tejto hmoty
         upečú sa čím tenšie listy, ktoré sa potom nasledovnou plnkou natierajú: 28 deka cukru, 21
         deka čokolády rozpustí sa s trochou vody a nechá sa ochladnúť, 28 deka čerstvého masla
         vymieša sa na penu, pridá čokoláda a natierajú sa listy. Vrch poleje sa čokoládovou
         polevou.
   </p>
   <p>
    <span class="emphasis">
     <em>
      Alebo:
     </em>
    </span>
    25 deka čokolády rozpustí sa s trochou vody, pridajú sa 4
         žĺtky, 25 deka cukru rozriedeného 6 lyžicami sladkej smotany a nechá sa vychladnúť. 12 i
         pol deka masla sa dobre rozotre, pridá čokoláda a zo 4 lyžíc sneh. Týmto sa natierajú
         upečené listy, pokladu jedon na druhý, vrchný, najkrajší list poleje sa 12 i pol deka
         páleným cukrom.
   </p>
   <p>
   </p>
   <p>
    <span class="bold">
     <strong>
      547. Dobošova torta
     </strong>
    </span>
    na iný spôsob
   </p>
   <p>
    5 žĺtkov, 5 jedácich lyžíc cukru a 1 lyžicu múky dobre rozmiešať, naostatok pridať sneh
         z 5 bielkov. Z tohoto sa upečie obyčajne 7-8 listov.
   </p>
   <p>
    <span class="emphasis">
     <em>
      Plnienka:
     </em>
    </span>
    3 celé vajíčka, 3 žĺtky a 28 dg cukru dá sa do nádoby,
         ktorá sa dá do druhej, naplnenej vriacou vodou, a mieša sa do tých čias, kým nezhustne. 14
         deka zmäknutej čokolády mieša sa so 14 deka masla a pridá sa k tomu i predošlé vychladnutá
         masa. Tým sa plnia listy a i vrchný sa tým obtiahne a posype na drobno sekanými
         karlovarskými oblátkami. Môže sa i páleným cukrom poliať.
   </p>
   <p>
   </p>
   <p>
    <span class="bold">
     <strong>
      548. Dobošova torta s krémom
     </strong>
    </span>
   </p>
   <p>
    Z dvanástich bielkov zbijeme tuhý sneh, 21 dg jemno potlčeného a preosiateho cukru po
         troške a zľahka šibať do snehu, za tým 12 žĺtkami so 17 i pol dekami jemnej múky naraz
         zľahka zamiešať. Prichystané plechy tenko pomastiť, múkou posypať, troška buchnúť, aby múka
         príliš hrubo na plechu neostala, hmotu po istej miere (dve-tri lyžice) na plechu tenko, ako
         len možno, nožom roztrieť a pri miernom ohni piecť. Potom podľa ľúbosti veľkosť do okrúhla
         zakrojiť, na príklad, keď primeranú pokrievku položíme na upečené listy a vedľa tej
         zakrojíme. Keď nemáme k tomu vhodných ťapší, bez krajov, obráťme obyčajné plechy hore dnom,
         aby sa hmota rovno dala natrieť. Tak pokračuje sa ďalej s pečením, kým hmota trvá. Z tejto
         hmoty upečie sa 10-12 listov.
   </p>
   <p>
    Plnienka pripraví sa nasledovne: Do väčšej nádoby dá sa na oheň vody, aby vrela. Do
         kotlíka, v ktorom sa šibe sneh, dá sa 8 celých vajíčok a 28 dg s vanilkou pripraveného
         cukru. Kotlík s vajíčkami a cukrom vložíme do vriacej vody a ustavične drôtom šibeme, aby
         sa na spodku neseklo. Keď je už tento krém hustý, vyberie sa na tanier a nechá vystydnúť.
         Ďalej vezme sa 6 tabličiek čokolády, pridá sa alebo ku krému (vtedy sa musí zotrieť na
         trelci) alebo keď je krém osobitne uvarený, pridá sa ku maslu. 28 deka masla mieša sa na
         penu, čokoláda, zmäknutá v rúre (ale nie horúca) pridá sa k nemu a dobre rozmieša; konečne
         pridá sa vychladnutý krém. Týmto sa natierajú upečené listy, kým plnienka stačí. Na vrch
         vyberie sa najkrajší list a poleje sa páleným cukrom.
   </p>
   <p>
   </p>
   <p>
    <span class="bold">
     <strong>
      549. Torta z karlovarských oblátok
     </strong>
    </span>
   </p>
   <p>
    5 veľkých okrúhlych karlovarských oblátok, aké dostať teraz v každom väčšom obchode s
         delikatesami, naplníme touto plnienkou: 21 deka masla mieša sa na penu, k nemu pridá sa 21
         dg jemného cukru, 14 deka jemno mletých alebo tlčených lieskovcov, 4 tabličky čokolády.
         Štyri oblátky sa môžu natrieť a složiť, piatu možno i posekať a rozotretú na vrchnú vrstvu
         posypať.
   </p>
   <p>
    <span class="emphasis">
     <em>
      Iný predpis.
     </em>
    </span>
    Plnienka: 12 deka masla, 12 deka vanilkového cukru, 3
         žĺtky, 2-3 tabličky čokolády. Oblátky složiť, vrch obtiahnuť čokoládou. V nedostatku
         oblátok môžu sa napiecť tenké listy z piškótového cesta a naplniť.
   </p>
   <p>
   </p>
   <p>
    <span class="bold">
     <strong>
      550. Pišingerova torta
     </strong>
    </span>
   </p>
   <p>
    10 deka cukru, 10 deka masla a 3 žĺtky sa dobre rozmiešajú. Medzitým dá sa na sporák 10
         deka čokolády rozpustiť s trochou vody, rýchle sa vyleje do masla, rozmieša, ešte raz sa dá
         všetko prevariť, rýchlo odstaví a hneď sa tým natierajú karlovarské oblátky. Na poslednú sa
         ostatok vyleje a rovnomerne rozotre i na boky. Natieranie musí sa diať rýchle, aby hmota
         neztuhla. Hotová torta odloží sa asi päť dní na suché miesto a len potom sa predloží. K
         tomu treba 5 veľkých oblátok.
   </p>
   <p>
    <span class="emphasis">
     <em>
      Tiež:
     </em>
    </span>
    14 deka masla, 14 deka vaníliového cukru, 4 tabličky
         zmäknutej čokolády a za hrsť upražených pomletých lieskovcov. Vrch sa poleje čokoládovou
         polevou.
   </p>
   <p>
   </p>
   <p>
    <span class="bold">
     <strong>
      551. Dámska torta
     </strong>
    </span>
   </p>
   <p>
    24 deka masla, 35 deka múky, 7 deka cukru dať na tablicu a spolu zmiesiť, na tri čiastky
         rozdeliť, vyvaľkať na okrúhle listy a upiecť.
   </p>
   <p>
    Vychladnuté listy sa naplnia nasl. plnienkou: Zo troch bielkov ušibe sa tuhý sneh, do
         neho dať 3 lyžice cukru s jemne potlčenou vaníliou, 3 lyžice jemného malinového alebo
         inakšieho lekváru pomiešať, naostatok 6-7 deka jemno pomletých bielených mandlí. Torta sa i
         po vrchu natre snehom, naostatok dá sa ešte do peci (alebo rúry) usušiť. Najlepšie, keď sa
         večer, vtedy, keď sa už do sporáka nekladie, dá do rúry a ráno vezme von.
   </p>
   <p>
    <span class="emphasis">
     <em>
      Alebo:
     </em>
    </span>
    28 deka múky, 25 deka masla, 4 jedáce lyžice cukru s
         vaníliou, s 1 vajcom zamiesiť, na 4-5 listov rozvaľkať a upiecť.
   </p>
   <p>
    <span class="emphasis">
     <em>
      Plnienka:
     </em>
    </span>
    Z 5 bielkov sneh, 5 lyžíc vaníliového cukru, 2 lyžice
         malinového lekváru, 7 deka lúpaných sekaných mandlí. Pokračuje sa ako pri predošlej.
   </p>
   <p>
   </p>
   <p>
    <span class="bold">
     <strong>
      552. Oriešková torta
     </strong>
    </span>
   </p>
   <p>
    14 deka orieškov potĺcť a preosiať cez riedku riečicu, 14 deka cukru, 2 i pol deka múky.
         Cukor mieša sa so 6 žĺtkami na penu, potom pridajú sa oriešky, múka, konečne sneh zo 6
         bielkov. Hmota sa roztre na zpola upečený list z cukrového cesta, ktoré sa pripraví takto:
         21 deka múky, 18 deka masla, 9 deka cukru, 3 žĺtky a na koniec noža sodabikarbony. Zamiesi
         sa cesto, z ktorého sa dá na spodok tortovej formy list, nechá sa troška zapiecť, potre sa
         jemným lekvárom alebo zaváraným ovocím, na to sa dá hmota, položí sa pozvoľna piecť a
         upečené okrášli sa ľubovoľne.
   </p>
   <p>
   </p>
   <p>
    <span class="bold">
     <strong>
      553. Oriešková torta
     </strong>
    </span>
   </p>
   <p>
    16 deka múky, 26 deka masla, 12 deka cukru, 12 deka lieskových mletých alebo tlčených
         orieškov zmiesiť, rozdeliť na tri čiastky a upiecť na tri listy. Plniť touto plnienkou: 14
         deka mletých orieškov, 14 deka cukru, 2 deci sladkej smotany spolu zvariť, nechať
         vychladnúť a k tomu primiešať sneh zo sladkej smotany.
   </p>
   <p>
   </p>
   <p>
    <span class="bold">
     <strong>
      554. Ľahká oriešková torta
     </strong>
    </span>
   </p>
   <p>
    Zo 7 bielkov sneh, 17 i pol deka cukru, 7 deka mandlí (nebielených), 7 deka orieškov
         zľahka zamiešať, upiecť a poliať ľubovoľnou polevou.
   </p>
   <p>
   </p>
   <p>
    <span class="bold">
     <strong>
      555. Oriešková torta
     </strong>
    </span>
   </p>
   <p>
    Z 28 deka múky, 28 deka masla, 17 i pol deka cukru, 17 i pol deka orechov zamiesi sa
         cesto, ktoré má za pol hodiny stáť. Na štyri čiastky podelené upečie sa každá časť na
         plechu, ako osobitný list. Štvrť litra sladkej smotany šľahá sa na sneh, do tohoto pomieša
         sa zľahka 15 deka lieskovcov, listy sa touto plnienkou natrú a poskladajú. Obleje sa
         čokoládovou polevou.
   </p>
   <p>
   </p>
   <p>
    <span class="bold">
     <strong>
      556. Oriešková torta
     </strong>
    </span>
   </p>
   <p>
    14 deka cukru trie sa s ôsmimi žĺtkami, k tomu pridá sa 14 deka pomletých orieškov, 5
         deka nebielených mandlí, konečne sneh z ôsmich bielkov.
   </p>
   <p>
    Hmota upečie sa ako obyčajne v tortovej forme. Po upečení a vychladnutí rozkrojí sa
         krížom na dva rovné listy. Na spodný natre sa plnienka, ktorá pripraví sa týmto spôsobom:
   </p>
   <p>
    10 deka v rúre užiarených orieškov sa pomele a pomieša s dvoma žĺtkami a vaníliovým
         cukrom podľa potreby, konečne trošku sladkej smotany; to spolu dá sa na sporák, až kým
         začne vrieť, ale vrieť nesmie, a miešať, kým nezhustne a neochladne.
   </p>
   <p>
    Keď je torta naplnená, položí sa druhý list na vrch a celá obtiahne sa citrónovou
         glazúrou.
   </p>
   <p>
   </p>
   <p>
    <span class="bold">
     <strong>
      557. Torta z pálených lieskovcov
     </strong>
    </span>
   </p>
   <p>
    14 bielkov vytrepe sa na sneh, potom položí sa kotlík na sporák, dá sa dnu 57 deka cukru
         a 57 dg žiarených a pomletých lieskovcov. To šibe sa na ohni, kým je masa nie penivá a
         hustá. Z toho dajú sa na veľké oblátky piecť tri listy, ktoré sa po upečení naplnia a
         skladajú. Ako plnienka môže sa vziať jemný lekvár alebo krém.
   </p>
   <p>
   </p>
   <p>
    <span class="bold">
     <strong>
      558. Oriešková torta
     </strong>
    </span>
   </p>
   <p>
    26 deka múky, 26 deka masla, 12 deka cukru, 12 deka lieskových mletých orieškov zmiesi
         sa spolu, rozdelí na troje a upečú sa tri rovné listy. Plnia sa touto plnienkou: 14 dg
         orieškov, 14 dg cukru, 2 deci sladkej smotany sa prevarí, nechá vychladnúť a primieša sa
         snehu, ušľahaného zo sladkej smotany.
   </p>
   <p>
   </p>
   <p>
    <span class="bold">
     <strong>
      559. Ľahká oriešková torta
     </strong>
    </span>
   </p>
   <p>
    Zo 7 bielkov sneh, 17 i pol deka cukru, 7 deka nebielených mandlí, 7 deka orieškov
         zľahka zamiešať, upiecť a obtiahnuť ľubovoľnou polevou.
   </p>
   <p>
   </p>
   <p>
    <span class="bold">
     <strong>
      560. Lieskovcová torta
     </strong>
    </span>
   </p>
   <p>
    28 deka cukru, 12 žĺtkov pol hodiny miešať, potom 28 deka mletých lieskovcov, citronová
         kôrka, škorica a sneh z 5 bielkov.
   </p>
   <p>
   </p>
   <p>
    <span class="bold">
     <strong>
      561. Oriešková torta
     </strong>
    </span>
   </p>
   <p>
    17 deka masla mieša sa na penisto, po jednom sa pridá 7 žĺtkov, 1 vajce, 28 dg cukru, 28
         dg mletých lieskových orieškov, šťava z pol citrona, vanilka, sneh zo 7 bielkov a 7 deka
         múky. Upečie sa na dvoje, spojí jemným lekvárom alebo krémom a obtiahne polevou podľa
         ľúbosti.
   </p>
   <p>
   </p>
   <p>
    <span class="bold">
     <strong>
      562. Mandlová torta
     </strong>
    </span>
   </p>
   <p>
    28 deka cukru, 12 žĺtkov, 28 deka jemných mandlí, zo 6 bielkov sneh, chuť podľa ľúbosti
         a za hrsť žemľových omrviniek. Tiež troška citronády. Forma sa môže vyplniť maslovým cestom
         a do toho hmota vyliať, zarovnať a upiecť.
   </p>
   <p>
   </p>
   <p>
    <span class="bold">
     <strong>
      563. Mäkká mandlová torta
     </strong>
    </span>
   </p>
   <p>
    Na menšiu tortu postačí: 14 dg cukru, 10 i pol deka bielených tlčených mandlí, 8 žĺtkov,
         jedno celé vajíčko. Mieša sa na penisto. Z 1 citrona orajbanú citronovú kôrku, 8 deka múky
         a sneh z 8 bielkov.
   </p>
   <p>
   </p>
   <p>
    <span class="bold">
     <strong>
      564. Miešaná mandlová torta
     </strong>
    </span>
   </p>
   <p>
    28 deka cukru mieša sa za pol hodiny s dvoma celými vajíčkami, so šiestimi žĺtkami, s
         kôrkou z jednoho citrona a so šťavou z tohože. Zatým zamieša sa 28 deka mletých alebo
         sekaných, olúpaných mandlí, konečne tuho zbitý sneh zo 6 bielkov. Hmota dá sa do
         pripravenej tortovej formy a pečie sa pomaly, asi trištvrte hodiny.
   </p>
   <p>
   </p>
   <p>
    <span class="bold">
     <strong>
      565. Mandlová torta
     </strong>
    </span>
   </p>
   <p>
    28 deka mandlí nebielených, 28 deka cukru, tuhý sneh z 10 bielkov, 7 dg pomarančových
         kôrok a za 10 hal. citronády.
   </p>
   <p>
    <span class="emphasis">
     <em>
      Iná:
     </em>
    </span>
    20 dg cukru, 12 žĺtkov a tri tabličky čokolády sa mieša pol
         hodiny, 20 dg nelúpaných mletých mandlí, z pol citrona kôrka, troška škorice a klinčekov a
         sneh z 12 bielkov, za hrsť omrviniek.
   </p>
   <p>
   </p>
   <p>
    <span class="bold">
     <strong>
      566. Pálená torta
     </strong>
    </span>
    (griláš)
   </p>
   <p>
    Na 21 deka cukru prichystá sa 25 deka mandlí. Mandle sa obaria, očistia, v rúre usušia.
         Polovica pokrája sa na rezančeky, polovica zomele. Predtým sa trojako drobily: jedna
         tretina posekala, jedna tretina potĺkla, jedna tretina pokrájala. Cukor (tlčený) dá sa na
         čistú rajnicu, mieša sa, kým sa spúšťa, potom pridajú sa mandle, mieša sa ďalej, kým je
         cukor nie červený. Tablica sa vodou navlaží, tiež tak i válok; na tablicu vyloží sa pálená
         hmota, válkom sa rýchle vyvaľká, nožom krájajú sa úzke pruhy, ktoré sa za horúca kladú a
         zohýňajú na okrúhlom, mokrom dreve, najlepšie na mokrom válku. Z tej hmoty pečú sa i torty,
         keď sa hmota vyhrnie do mokrej formy a citronom rýchlo na všetky boky utláča, aby bola i
         tenká, i všade aby došlo. Okrašluje sa bielym ľadom, z ktorého škarnicľou vytláčajú sa
         rozličné ozdoby.
   </p>
   <p>
   </p>
   <p>
    <span class="bold">
     <strong>
      567. Orechová alebo mandlová torta
     </strong>
    </span>
   </p>
   <p>
    9 žĺtkov, 28 deka cukru, 28 deka orechov alebo mandlí, nie celé 2 deci omrviniek,
         škorice, vanílie a z 9 bielkov sneh. Pečie sa dobrú hodinu.
   </p>
   <p>
   </p>
   <p>
    <span class="bold">
     <strong>
      568. Orechová torta
     </strong>
    </span>
   </p>
   <p>
    8 žĺtkov mieša sa so 14 deka cukru asi pol hod., pridá sa 3 i pol deci tlčených orechov,
         1 i pol deci múky, škorice, mandlí a z 8 bielkov sneh. Pečie sa voľne asi 1 hodinu. Ozdobí
         sa podľa ľúbosti.
   </p>
   <p>
   </p>
   <p>
    <span class="bold">
     <strong>
      569. Jemná orechová torta
     </strong>
    </span>
   </p>
   <p>
    12 žĺtkov a 25 deka cukru mieša sa na penisto, pridá sa 18 deka mletých orechov, 7 deka
         nebielených, mletých mandlí, 3-5 deka drobno krájanej citronády, vanilky a zo 6 bielkov
         sneh. Hmota sa upečie na dvoje pri miernom ohni. Vychladnutá spojí sa touto plnienkou: Z 2
         bielkov tuhý sneh, 9 dg jemno mletých orechov, 9 deka cukru. Vrch sa obtiahne polevou alebo
         ľadom a ozdobí sa orechami.
   </p>
   <p>
   </p>
   <p>
    <span class="bold">
     <strong>
      570. Orechová torta
     </strong>
    </span>
   </p>
   <p>
    21 dg cukru, 6 žĺtkov, 21 dg drobno sekaných orechov, hrebíčky, 7 dg čokolády, 7 dg
         omrviniek z chleba, ktoré treba rumom ovlažiť a sneh zo 6 bielkov. Upečená sa rozkrojí,
         naplní a obtiahne podľa ľúbosti.
   </p>
   <p>
   </p>
   <p>
    <span class="bold">
     <strong>
      571. Orechová torta
     </strong>
    </span>
   </p>
   <p>
    28 dg cukru mieša sa vyše hodiny s 8 bielkami, pomaly sa pridáva 28 deka tlčených alebo
         mletých vlašských orechov a drobno krájanej citronády podľa ľúbosti. Pečie sa v dobre
         teplej rúre, ale voľne.
   </p>
   <p>
   </p>
   <p>
    <span class="bold">
     <strong>
      572. Orechová torta
     </strong>
    </span>
   </p>
   <p>
    8 žĺtkov, 21 deka cukru, 21 deka mletých orechov, 1 lyžica rumu, niečo škorice, málo
         hrebíčkov, z 8 bielkov sneh. Upečená sa prekrojí, natre podľa ľúbosti lekvárom alebo
         plnienkou a obtiahne polevou.
   </p>
   <p>
   </p>
   <p>
    <span class="bold">
     <strong>
      573. Orechová torta s krémom
     </strong>
    </span>
   </p>
   <p>
    10 žĺtkov mieša sa s 35 dg cukru, 35 dg mletých orechov, 1 lyžicu rumu, trochu škorice,
         2-3 tlčené hrebíčky, naostatok sneh z 10 bielkov. Upečie sa na tri listy alebo v celku a
         rozkrojí sa na troje a naplní touto plnienkou: 3 celé vajíčka, 3 lyžice cukru miešajú sa na
         ohni, ku vychladnutému primieša sa 20 deka čerstvého masla a tri tabličky porajbanej
         čokolády. Touto plnienkou obtiahne sa aj vrch a boky, môže sa ale aj čokoládovou polevou
         obtiahnuť.
   </p>
   <p>
   </p>
   <p>
    <span class="bold">
     <strong>
      574. Orechová torta
     </strong>
    </span>
   </p>
   <p>
    25 dg cukru, 25 dg mletých orechov, 8 celých vajíčok, z pol citrona kôrku, trochu
         vanílie mieša sa asi za 1 hodinu na penisto. Kým sa torta pečie, ušľahá sa tuhý sneh zo 6
         bielkov, 25 deka cukru sa primieša, na upečenú tortu rovnomerne rozotre a zapečie sa na
         svetlo pri miernom ohni.
   </p>
   <p>
   </p>
   <p>
    <span class="bold">
     <strong>
      575. Napoleonova torta
     </strong>
    </span>
   </p>
   <p>
    28 deka masla mieša sa s 28 deka rozpustenej čokolády, kým je nie hladké, k tomu pridá
         sa 28 deka jemno tlčeného a osiateho cukru, 10 žĺtkov, 28 deka mandlí, niečo škorice,
         citronovej kôrky, hrebíčky a mieša sa pilne za pol hodiny, aby hmota bola penistá.
         Naostatok pridá sa z 10 bielkov sneh a 2 lyžice omrviniek. Pečie, plní a okrášli sa podľa
         ľúbosti.
   </p>
   <p>
   </p>
   <p>
    <span class="bold">
     <strong>
      576. Napoleonova torta
     </strong>
    </span>
    (iná)
   </p>
   <p>
    6 tabličiek čokolády na teplom mieste nechať zmäknúť, potom so štvrť kila maslom miešať,
         kým je nie hladká hmota. Po jednom žĺtku pridávať, kým je nie 14 žĺtkov zamiešaných, na to
         ešte dve celé vajíčka. Ďalej pridať ešte 14 deka tlčeného cukru, 8 deka nebielených mletých
         mandlí, 6 jedácich lyžíc múky a sneh zo 14 bielkov. Upiecť ako iné torty a ozdobiť
         zaváraným ovocím.
   </p>
   <p>
   </p>
   <p>
    <span class="bold">
     <strong>
      577. Napoleonova torta
     </strong>
    </span>
    (iná)
   </p>
   <p>
    28 deka olúpaných mandlí, 28 deka jemného cukru, 10 i pol dg citronády (drobno
         posekanej), 4 celé vajíčka, 10 žĺtkov mieša sa, kým sa nepení, potom sneh z 8 bielkov a 7
         deka omrviniek. Hmota rozdelí sa na dve polovice, do jednej sa pridá strúhaná čokoláda,
         druhá pečie sa biela. Naplní a spojí sa podľa ľúbosti buď krémom alebo dobrým lekvárom.
         Glazúra čokoládová a okrášlenie podľa vkusu a vôle.
   </p>
   <p>
   </p>
   <p>
    <span class="bold">
     <strong>
      578. Karuso torta
     </strong>
    </span>
   </p>
   <p>
    14 deka dobrej, bielej bravčovej (vepř.) masti (šmalcu) mieša sa za pol hodiny; ku tej
         pridá sa 28 dg cukru, šťava a kôrky z pol citrona a mieša sa ďalej, kým sa nepení, 6 žĺtkov
         jeden za druhým, za tými 9 dg mletých lieskovcov, 18 deka múky a konečne zo 6 bielkov sneh.
         Polovica tejto hmoty vyleje sa do tortovej formy, posype mletou čokoládou zo dvoch
         tabličiek, druhá polovica hmoty dá sa na to a pekne urovná. Pečie sa v miernej teplote a po
         upečení ozdobí a poleje sa podľa dobrozdania.
   </p>
   <p>
   </p>
   <p>
    <span class="bold">
     <strong>
      579. Bánova torta
     </strong>
    </span>
   </p>
   <p>
    Štvrť kila mletých lieskovcov, štvrť kila cukru, 6 bielkov a niečo vanílie mieša sa
         niekoľko minút. Keď je to dobre pomiešané, vezme sa koleso — vo veľkosti taniera — bieleho
         papieru alebo dno z tortovej formy (najlepšie plechové platne, na ktorých sa pečie
         Doboš-torta). Každé koleso sa čerstvým maslom dobre pomastí, masa sa rozdelí na päť čiastok
         a natiera sa pomocou noža na papiere, položené na plech, hore dnom obrátený. Pečie sa
         pozorne pri miernej horúčosti v rúre. Po upečení hneď sa od papiera oslobodí, ak by nešlo,
         treba papier vlhkou šatkou navlažiť, potom nechať vystydnúť. Zatým sa urobí nasledovná
         plnienka: 3 deci sladkej smotánky zbije sa na tuhú penu, dnu pomieša s vaníliou, tlčeného
         cukru podľa ľúbosti. Týmto sa natierajú upečené lokše na 2 cm. vysoko i posýpajú v rúre na
         plechovom tanieriku, na brunátno užiarenými i pomletými lieskovcami (asi za hrsť) i
         ukladajú jedna na druhú. Na vrch položí sa najkrajšia lokša a obtiahne čokoládovou
         glazúrou. Táto torta sa musí dňom skorej spraviť. Je veľmi dobrá.
   </p>
   <p>
   </p>
   <p>
    <span class="bold">
     <strong>
      580. Kneippova torta
     </strong>
    </span>
   </p>
   <p>
    24 i pol deka cukru, niečo vanílie, 5 žĺtkov miešať kým sa nepení, sneh z 5 bielkov, 15
         deka pšeničnej otrubovej múky, vo dvoch kúskoch upiecť, zaváraným ovocím naplniť a spojiť.
         Glazúru podľa ľúbosti.
   </p>
   <p>
   </p>
   <p>
    <span class="bold">
     <strong>
      581. Štefánia torta
     </strong>
    </span>
   </p>
   <p>
    10 deka cukru miešať s 5 žĺtkami, z 5 bielkov sneh, konečne 8 deka múky. Z tejto hmoty
         upiecť 5 listov a naplniť touto plnienkou: 4 tabličky čokolády, 14 deka cukru, niečo
         vanílie, niečo vody, aby sa to rozpustilo, potom ochladiť, keď je chladné, štvrť kila masla
         a týmto natrieť tých 5 listov. Na vrch čokoládová glazúra.
   </p>
   <p>
   </p>
   <p>
    <span class="bold">
     <strong>
      582. Štefánia torta
     </strong>
    </span>
    (iná)
   </p>
   <p>
    Z 10 bielkov tuhý sneh, 28 deka cukru, 14 deka mletých lieskovcov, 3 lyžice omrviniek,
         zľahka smiešať, upiecť.
   </p>
   <p>
    <span class="emphasis">
     <em>
      Plnienka:
     </em>
    </span>
    2 tabličky čokolády uvariť s 2 lyžicami mlieka, pridať 5
         žĺtkov zamiešaných s 3 lyžicami cukru, a pri ustavičnom miešaní nechať zovrieť. Ku
         vychladnutému pridať 10 deka masla. Tortu prekrojiť a touto hmotou naplniť.
   </p>
   <p>
   </p>
   <p>
    <span class="bold">
     <strong>
      583. Štefánia torta
     </strong>
    </span>
    s maslom
   </p>
   <p>
    8 žĺtkov mieša sa na penisto s 37 deka cukru, pomaly sa pridáva 25 deka sohriateho
         masla, 25 deka múky a sneh z 8 bielkov. Upečie sa na dvoje. Vychladnutá naplní sa
         nasledovnou plnienkou: 25 deka masla sa dobre vymieša, pridá sa vanilkového cukru a
         čokolády podľa potreby. Vrch a boky obtiahnu sa čokoládovou polevou.
   </p>
   <p>
   </p>
   <p>
    <span class="bold">
     <strong>
      584. Eliškina torta
     </strong>
    </span>
   </p>
   <p>
    14 deka cukru mieša sa so 6 žĺtkami a 2 celými vajíčkami, potom 17 deka bielených
         mletých mandlí, 3 deka omrviniek a sneh zo 6 bielkov. Upečená a ochladnutá torta rozkrojí
         sa na rovné polovice po šírke a naplní sa touto plnienkou: 2 deci sladkej smotany sa
         prevarí a ochladí, pridajú sa dva žĺtky, lyžica jemnej múky, vaníliového cukru toľko, aby
         bolo dosť sladké, za hrsť tlčených jadier z vlašských orechov, to sa pri ustavičnom miešaní
         ešte raz svarí, kým je nie husté. Vychladnutým naplní sa torta a ozdobí podľa ľúbosti.
   </p>
   <p>
   </p>
   <p>
    <span class="bold">
     <strong>
      585. Torta Marianna
     </strong>
    </span>
   </p>
   <p>
    Mieša sa 14 deka cukru, 6 žĺtkov dovtedy, kým je nie penisté. K tomu ešte 14 deka jemno
         mletých orechov a sneh zo 6 bielkov. Hmota sa v celosti upečie, upečená cez prostriedok
         prekrojí a naplní touto plnienkou: 14 deka orechov, 14 deka cukru s vaníliovou príchuťou,
         niekoľko lyžíc sladkej smotany, niečo rozpusteného alebo čerstvého masla a troška tuhej
         čiernej kávy sa spolu dobre smieša. Vrch sa obtiahne kávovou glazúrou, ktorá sa tiež spraví
         zo 14 deka cukru, s vaníliou a prídavkom málo čiernej kávy. Ozdobí sa peknými polovičkami
         orechovými alebo zaváraným ovocím.
   </p>
   <p>
   </p>
   <p>
    <span class="bold">
     <strong>
      586. Torta Lilly
     </strong>
    </span>
   </p>
   <p>
    27 deka cukru, 2 celé vajíčka, 6 žĺtkov mieša sa pol hodiny, primieša sa 11 deka múky a
         zo 4 bielkov tuhý sneh.
   </p>
   <p>
    <span class="emphasis">
     <em>
      Plnienka:
     </em>
    </span>
    13 deka cukru s trochu vodou a vaníliou sa na husto
         uvarí, ale aby cukor neožlkol, keď ochladne, primieša sa 10 dg na penisto rozmiešaného
         masla a 13 dg mletých lieskovcov. Torta sa na troje rozkrojí, každý list sa najprv potre
         malinovým lekvárom, potom plnienkou. Na vrch sa dá tiež lekvár, ale miesto plnienky
         obtiahne sa citronovým ľadom, taktiež boky.
   </p>
   <p>
   </p>
   <p>
    <span class="bold">
     <strong>
      587. Cigánska torta
     </strong>
    </span>
   </p>
   <p>
    21 deka cukru, 21 deka nelúpaných, mäkko potlčených mandlí, 12 žĺtkov, dve celé vajíčka
         a citronové kôrky spolu dobre smiešať, kýmkoľvek nezhustne. Z 12 bielkov zbiť dobre hustý
         sneh, ktorý sa pridá ku vymiešanej hmote, na to 10 i pol deka omrviniek a 2 tabličky na
         jemno porajbanej čokolády, odrazu a zľahka zamiešať a vo dvoch, jednej velikosti formách
         upiecť. V tej istej forme upečie sa obyčajná piškótová hmota tak, aby tvorila asi tú istú
         hrúbku, čo predošlé listy. Táto piškótová hmota zafarbí sa na červeno s niekoľkýma kvapkami
         alkermešu. Keď sú všetky tri listy upečené a vystydnuté, vezme sa na spodok jedna z
         brunátnych, natre lekvárom, položí naň druhý, červený, tento sa tiež natre lekvárom podľa
         ľúbosti a na vrch položí sa zase brunátny. Potom sa dookola zarovná, obleje čokoládovou
         polevou a okrášli španielskym vetrom.
   </p>
   <p>
   </p>
   <p>
    <span class="bold">
     <strong>
      588. Torta Mikádo
     </strong>
    </span>
   </p>
   <p>
    10 žĺtkov, 1 celé vajíčko, 25 deka cukru mieša sa hodne dlho. Potom sa pridá 12 i pol dg
         nebielených mletých mandlí, 12 i pol dg mletých orechov, 1 tablička porajbanej čokolády, za
         lyžicu jemno mletej kávy a konečne sneh z 13 bielkov. Hmota upečie sa vo dvoch rovných
         čiastkach, ktoré sa potom spoja touto plnienkou: 6 jedácich lyžíc cukru, 6 lyžíc silnej
         čiernej kávy, 6 žĺtkov dá sa na sporák a pri pilnom miešaní nechá sa zovrieť, potom sa
         vezme od ohňa a vychladí. Ku chladnému primieša sa 20-25 deka čerstvého masla. Obtiahne sa
         podľa ľúbosti.
   </p>
   <p>
   </p>
   <p>
    <span class="bold">
     <strong>
      589. Torta Sylvester
     </strong>
    </span>
   </p>
   <p>
    25 dg cukru, 2 bielky, 1 lyžica esencie (octovej), vymieša sa ako na pyšťoky
         (puserlíky), za tým sa prevaria 2 lyžice medu, 1 lyžica vody, 1 kus vanílie, pridá sa
         predošlé a spolu sa varí, kým nezhustne, asi 5-6 minút, pridá sa i 25 deka mletých orechov.
         Keď trochu ochladne, dá sa do dvoch tortových oblátok, kraj sa namočeným nožom urovná.
   </p>
   <p>
   </p>
   <p>
    <span class="bold">
     <strong>
      590. Torta Gigerli
     </strong>
    </span>
   </p>
   <p>
    8 žĺtkov, 15 deka cukru, 25 dg nebielených mletých mandlí, 1 tabličku čokolády a sneh z
         8 bielkov. Z tejto hmoty upiecť 3-4 listy alebo v celku upiecť a upečenú na troje
         rozkrojiť.
    <span class="emphasis">
     <em>
      Plnienka:
     </em>
    </span>
    2 žĺtky, 3 celé vajíčka, 5 lyžíc cukru v hrnčeku
         dobre vymiešať, 5 tabličiek v rúre zmäknutej čokolády na ohni spolu na husto svariť. Ku
         ochladnutému pridať 25 deka vymiešaného masla. Listy týmto potreť, spojiť a s karlovarskými
         oblátkami na dlho pokrájanými vrch popichať.
   </p>
   <p>
   </p>
   <p>
    <span class="bold">
     <strong>
      591. Žemľová torta
     </strong>
    </span>
   </p>
   <p>
    10 žĺtkov mieša sa s 25 dg cukru za pol hodiny, pridajú sa omrvinky zo 4 žemlí alebo
         rožkov, 12 deka posekanej citronády, hodne pomarančových, drobno sekaných kôrok a naostatok
         sneh z 10 bielkov. Keď je upečená, poleje sa hodne osladeným vínom. Obtiahne sa podľa
         ľúbosti. Dobre je, keď sa táto torta pred upotrebením 1-2 dňami skorej upečie.
   </p>
   <p>
   </p>
   <p>
    <span class="bold">
     <strong>
      592. Torta Mokka
     </strong>
    </span>
   </p>
   <p>
    Z piškótovej hmoty upečú sa 3-4 listy a naplnia nasledovnou plnienkou: 25 deka cukru
         zvarí sa, kým sa neťahá, pridá sa pár lyžíc tuhej, čiernej kávy, 6 žĺtkov a mieša sa
         ustavične na ohni, kým nezhustne. Za ustavičného miešania sa ochladí, pridá sa ešte 25 deka
         na penu vymiešaného masla. Naplnená torta obtiahne sa kávovou polevou.
   </p>
   <p>
   </p>
   <p>
    <span class="bold">
     <strong>
      593. Kávová torta
     </strong>
    </span>
   </p>
   <p>
    V kotlíku alebo vajdlinku, ktorý sa do druhej, vrelou vodou naplnenej nádoby na sporák
         položí, šľahá sa 20 deka cukru, 6 celých vajíčok a žĺtkov dovtedy, kýmkoľvek hmota
         nenarastie. Keď je ľahká, penistá, vezme sa kotlík od ohňa a pokračuje sa v šľahaní, kým
         hmota neschladne. Potom pridá sa 20 dg múky, 10 deka rozpusteného čerstvého masla, s
         ktorého sa pena soberie, a toľko tuhej, čiernej kávy, aby hmota dostala i farbu i chuť
         kávovú. Upečie sa vo dvoch listoch, ktoré sa plnia smotánkovým, vaníliovým cukrom osladeným
         snehom. Vrch obtiahne sa polevou alebo ozdobí snehom.
   </p>
   <p>
   </p>
   <p>
    <span class="bold">
     <strong>
      594. Kávová torta s krémom
     </strong>
    </span>
   </p>
   <p>
    17 deka cukru mieša sa so 7 žĺtkami, pridá sa 10 deka múky a tuhý sneh zo 7 bielkov. Na
         maslom pomastenom a múkou posypanom plechu pečú sa tenké listy asi 6-8, nožom sa sberajú.
   </p>
   <p>
    <span class="emphasis">
     <em>
      Plnienka:
     </em>
    </span>
    Do kotlíčka, ktorý stojí vo vriacej vode, dá sa 6 žĺtkov,
         24 deka vaníliového cukru a pár lyžíc dobrej, tuhej kávy, trepe sa, kým nezhustne a dá sa
         vychladnúť. 24 deka masla sa vymieša, pridá sa vychladnutý krém a tým sa plnia upečené
         listy. Vrch sa poleje kávovou polevou.
   </p>
   <p>
   </p>
   <p>
    <span class="bold">
     <strong>
      595. Kávová torta
     </strong>
    </span>
    (Mocca torta)
   </p>
   <p>
    3 žĺtky, 1 celé vajíčko, 18 deka cukru dobre vymiešať. Potom pridať 15 deka jemnej múky
         a zo troch bielkov sneh. Cesto sa dá do dvoch rovných plechov a upečie sa. (Toto je na malú
         tortu, na veľkú robí sa raz toľko.)
   </p>
   <p>
    <span class="emphasis">
     <em>
      Plnienka:
     </em>
    </span>
    2 žĺtky, 2 lyžičky cukru, na konec noža múky a 3 lyžičky
         sladkého mlieka sa ustavične na sporáku mieša, kým nezovre. 6 lyžíc tuhej, čiernej kávy s 3
         veľkými lyžicami cukru nechá sa zovreť, potom nechá vychladnúť a keď vystydne, smiešať kávu
         s 10 deka čerstvým maslom na penu a konečne ten krém dať dnu. Tortu na dvoje rozkrojiť,
         plniť a aj obtiahnuť tým krémom.
   </p>
   <p>
   </p>
   <p>
    <span class="bold">
     <strong>
      596. Kávová torta
     </strong>
    </span>
    (iná)
   </p>
   <p>
    Zo 4 bielkov sneh, 14 deka cukru, 6 deka bielených, mletých mandlí a 6 deka múky. Z toho
         upečú sa tri rovné tortové platne.
   </p>
   <p>
    <span class="emphasis">
     <em>
      Plnienka:
     </em>
    </span>
    Do hrnčeka dá sa štvrť litra sladkej smotany, 3 žĺtky,
         jedno celé vajíčko, 7 deka vanilkového cukru, 1-2 deka múky. Mieša sa pilne na ohni, kým
         nezhustne, potom sa ochladí tiež miešaním. 21 deka masla sa dobre vymieša, pridá sa k nemu
         vychladnutý krém tuhej, čiernej, osladenej kávy podľa chuti a tým sa plnia upečené platne.
         Obtiahne sa kávovou polevou a ozdobí podľa vôle.
   </p>
   <p>
   </p>
   <p>
    <span class="bold">
     <strong>
      597. Kávová torta s krémom
     </strong>
    </span>
   </p>
   <p>
    28 deka cukru, 12 žĺtkov, 1 celé vajíčko, 21 deka jemných, obielených, mletých mandlí,
         10 i pol deka omrviniek, ktoré boly predtým dobrou čiernou kávou navlažené, mieša sa ako
         pri iných hmotách. Naostatok zo 12 bielkov sneh. Keď je torta upečená, môže sa naplniť
         krémom; vrch obtiahne sa kávovou polevou.
   </p>
   <p>
   </p>
   <p>
    <span class="bold">
     <strong>
      598. Kávová torta s krémom
     </strong>
    </span>
    (iná)
   </p>
   <p>
    Do kotlíčka zabijú sa 4 celé vajíčka, 4 žĺtky, 14 deka cukru. Nádoba položí sa do
         horúcej vody na sporák a v tej sa hmota šľahá, kým nezhustne, nechá sa vychladnúť, pridá sa
         14 deka múky, 7 dg rozpusteného masla a toľko tuhej čiernej kávy, aby sa cesto zafarbilo.
         Upečie sa v celosti. Vystydnutá rozreže sa pozorne mocnou cvernou cez poly a naplní týmto
         krémom: 2 deci smotany, čiernej kávy, 4 žĺtky a cukru podľa potreby zvarí sa na sporáku pri
         pilnom miešaní, až zhustne; keď vychladne, naplní sa ním torta, obtiahne kávovou polevou a
         ozdobí podľa vôle.
   </p>
   <p>
   </p>
   <p>
    <span class="bold">
     <strong>
      599. Bielková torta
     </strong>
    </span>
   </p>
   <p>
    7 bielkov mieša sa s 28 deka cukru, kým hmota neztuhne, pridá sa za hrsť tlčených alebo
         mletých orechov alebo mandlí, vanilky, 14 deka rozpusteného masla a 15 deka múky.
   </p>
   <p>
   </p>
   <p>
    <span class="bold">
     <strong>
      600. Snehová torta
     </strong>
    </span>
   </p>
   <p>
    3 tabličky porajbanej čokolády, 20 deka bielych mletých mandlí, tiež toľko cukru a málo
         citronovej kôrky. Zo 6 bielkov zbije sa tuhý sneh, prichystané zamieša sa do neho jedno za
         druhým. Masou naplní sa tortová forma (ktorá má byť voskom natretá) — pomaly sa pečie.
   </p>
   <p>
   </p>
   <p>
    <span class="bold">
     <strong>
      601. Vaníliová torta
     </strong>
    </span>
   </p>
   <p>
    14 deka masla, 6 žĺtkov, 14 deka nebielených mandlí, jemno pomletých, zo 4 bielkov sneh,
         vaníliu, 14 deka múky zľahka zamiešať. Vychladnutú čokoládou obliať.
   </p>
   <p>
   </p>
   <p>
    <span class="bold">
     <strong>
      602. Hrebíčková torta
     </strong>
    </span>
   </p>
   <p>
    Z desiatich bielkov tuhý sneh zbiť, 14 dg cukru, niečo škorice a hrebíčkov, citronovej
         kôrky, 2 tabličky čokolády, 14 deka nelúpaných a mäkko potlčených mandlí, to spolu zľahka
         zamiešať, pomaly upiecť a poliať tmavou glazúrou. Glazúra táto môže byť z páleného cukru;
         na vrch konečne môže sa posypať z čokolády pripravenými hrebíčkami a tými okrášliť.
   </p>
   <p>
   </p>
   <p>
    <span class="bold">
     <strong>
      603. Korenistá torta
     </strong>
    </span>
   </p>
   <p>
    28 deka cukru mieša sa s 12 žĺtkami, ďalej primieša sa 28 deka nebielených mletých
         mandlí, trocha škorice, hrebíčky, 3 i pol deka citronády, pomarančové kôrky, muškátový kvet
         i koňak, na koniec sneh z 12 bielkov a 6 i pol deka múky. Pečie sa za 1 hodinu.
   </p>
   <p>
   </p>
   <p>
    <span class="bold">
     <strong>
      604. Čajová torta
     </strong>
    </span>
   </p>
   <p>
    Koľko váži 5 vajíčok, toľko cukru; čo vážia 3 vajíčka, toľko škrobovej múky, čo vážia 2
         vajíčka, toľko masla alebo čistej bravčovej masti. 6 žĺtkov mieša sa s cukrom, hodne
         citronových a pomarančových kôrok a potom maslo. Ku dobre vymiešanému pridá sa sneh zo 6
         bielkov a múka. Z tejto hmoty upečú sa dva listy a upečené navlažia sa jemným maraskínovým
         likérom alebo punčovou esenciou a šťavou pomarančovou: jeden list potre sa maruľkovým
         lekvárom, druhý položí sa naň a obtiahne punčovou polevou.
   </p>
   <p>
   </p>
   <p>
    <span class="bold">
     <strong>
      605. Čajová torta
     </strong>
    </span>
    (iná)
   </p>
   <p>
    Pripraví sa piškótové cesto podľa známeho predpisu. Polovica upečie sa vo forme ako
         obyčajne. Druhá polovica hmoty sa ešte raz rozdelí, do jednej dajú sa 2 kvapky alkermešu a
         zľahka zamieša, do druhej porajbanej čokolády. Tieto pečú sa odrazu tak, že sa dá hmota
         pozorne jedna na druhú, aby sa nezmiešala. Upečená rozkrojí sa tá prvá čistá na dvoje,
         potom vezme sa zafarbená, pokrája na kocky, tieto sa navlažia rumom, poskladajú do
         rozkrojenej polovice, druhou sa prikryje, položí sa na to dienko z formy, pritlačí závažím
         alebo iným ťažším predmetom. Keď je torta dobre urovnaná, obtiahne sa bielou alebo
         čokoládovou polevou.
   </p>
   <p>
   </p>
   <p>
    <span class="bold">
     <strong>
      606. Maraskínová torta
     </strong>
    </span>
   </p>
   <p>
    7 žĺtkov, 30 deka cukru mieša sa s 10 deka čerstvým, ale rozpusteným maslom (pena sa
         soberie), potom sa pridá 15 dg zemiakovej múky, zase sa mieša, naostatok sneh zo 7 vajec.
         Cukor sa má na celom pomaranči alebo citrone utreť. Masa rozdelí sa na dve časti, upečie v
         tortovej forme, po vystydnutí polejú sa obe časti maraskínovým punčom, do ktorého sa
         vytlačí šťava z pozostalého citrona alebo pomaranča. Jedna polovica natre sa ľubovoľne
         alebo lekvárom, krémom smotánkovým alebo orieškami, položí druhá na ňu a obleje polevou. Ku
         tejto vezme sa: štvrť kg na pomaranči otretého cukru, variť v štvrť litre vody dovtedy, kým
         nezhustne, pridá sa pomarančovej šťavy, rumu, koňaku, araku alebo dobrého vína, podľa toho,
         akú chceme pridať chuť.
   </p>
   <p>
   </p>
   <p>
    <span class="bold">
     <strong>
      607. Rybárska torta
     </strong>
    </span>
   </p>
   <p>
    28 deka cukru a 8 žĺtkov mieša sa na penu, k tomu pridá sa 28 deka nelúpaných mletých
         mandlí, 6 deka veľkých hrozienok, 1 kúsok tlčenej vanílie a sneh z 8 bielkov. Pri tichom
         ohni upiecť. Upečená a vychladnutá poleje sa za jeden vínový pohárik rumom a obtiahne
         čokoládovou polevou. Môže sa i prekrojiť cez prostriedok a naplniť krémom alebo plnienkou
         ako do dobošky.
   </p>
   <p>
   </p>
   <p>
    <span class="bold">
     <strong>
      608. Torta Rokoko
     </strong>
    </span>
   </p>
   <p>
    5 žĺtkov s 5 lyžicami cukru dobre vymiešať, pridať 2 lyžičky omrvín, 2 lyžice múky, 2
         kúsky mletej čokolády a z 5 bielkov sneh.
    <span class="emphasis">
     <em>
      Plnienka:
     </em>
    </span>
    12 dg masla s 2
         lyžicami vaníliového cukru dobre rozmiešať, 12 dg veľkých orechov zomletých s teplým
         mliekom ku predošlej mase pridať a dobre pomiešať. Touto plnienkou naplniť tortu, obtiahnuť
         vrch, ktorý potom posypať sekanými orechami.
   </p>
   <p>
   </p>
   <p>
    <span class="bold">
     <strong>
      609. Torta študentská
     </strong>
    </span>
   </p>
   <p>
    5 žĺtkov trie sa na penisto s 25 deka cukru, k tomu pridá sa sneh z 10 bielkov, 1 i pol
         tabličky mletej alebo rajbanej čokolády a 25 deka mletých lieskovcov.
   </p>
   <p>
    Keď je hmota hotová, pečie sa vo dvoch čiastkach. Plní sa plnienkou, zhotovenou
         nasledovne: 20 deka masla, 3 žĺtky, 12 deka tlčeného cukru mieša sa s 15 dekami jemnej,
         rozpustenej čokolády. Keď je hladké, naplní sa torta, složí a na vrch z tej istej plnienky
         natre sa vrstva a posype sa sekanými, karlovarskými oblátkami. Môže sa upiecť v
         štvorhrannej forme (plechu), obliať čokoládou, boky bielou polevou, rohy odlišnou ozdobou,
         aby vyzeralo ako kniha.
   </p>
   <p>
   </p>
   <p>
    <span class="bold">
     <strong>
      610. Jemná krémová torta
     </strong>
    </span>
   </p>
   <p>
    14 deka cukru zamieša sa do snehu zo troch bielkov, pridá sa 14 deka obielených, mletých
         mandlí, mieša sa štvrť hodiny, potom vloží sa s nádobou do druhej nádoby s vrelou vodou,
         kde sa na sporáku dovtedy šibe, kým nestúpa. Ešte teplá hmota dá sa na tortový, voskom
         pomastený plech do žlta upiecť. Za tým prichystá sa zo troch bielkov sneh, s 15 dg
         vanilkovým cukrom ako na pyšteky a upečie sa tiež na takom plechu, ako prvé. Krém sa
         pripraví nasledovne: v hrnku sa dobre rozmieša 8 žĺtkov so 14 deka vanilkovým cukrom,
         prileje sa pol litra varenej a vychladnutej smotany, položí na oheň a šibe sa dotiaľ, kým
         nezhustne. Potom sa vloží a ešte šibe, kým neochladne. Týmto krémom naplnia sa upečené
         listy. Okrášli sa pyštekami, pofŕka moruľkovým lekvárom, vodou rozriedeným.
   </p>
   <p>
   </p>
   <p>
    <span class="bold">
     <strong>
      611. Krémová torta
     </strong>
    </span>
   </p>
   <p>
    6 žĺtkov, 18 deka cukru a 10 deka múky dobre vymiesiť, z jednoho citrona kôrku a šťavu,
         zo 6 bielkov sneh, zľahka zamiešať a upiecť. Upečená sa na troje rozkrojí a naplní
         nasledujúcou plnienkou: Štvrť litra mlieka zvarí sa s 2 lyžicami múky na hustý krém, 12 i
         pol deka čerstvého masla, 12 i pol deka vaníliového cukru sa rozmieša, pridá sa vychladnutý
         krém, torta sa tým naplní, obtiahne tiež vrch a boky, posype drobno sekanými lieskovcami a
         na chladné miesto odloží.
   </p>
   <p>
   </p>
   <p>
    <span class="bold">
     <strong>
      612. Francúzska torta
     </strong>
    </span>
   </p>
   <p>
   </p>
   <p>
    22 deka bielených mandlí upraží sa na tmavo a utlčie sa dobre s trocha cukrom. Z 12
         bielkov tuhý sneh, do toho 22 deka cukru a tie utlčené mandle. Hmotu rozdeliť na dvoje a
         upiecť v hodne teplej rúre.
   </p>
   <p>
    <span class="emphasis">
     <em>
      Plnienka:
     </em>
    </span>
    22 deka čerstvého masla, 14 deka upražených mandlí, 22
         deka cukru, vanilky, za jeden pohár sladkej smotany. Obtiahne sa bielou polevou alebo
         ľadom.
   </p>
   <p>
    Tortu treba urobiť 2-3 dňami pred upotrebením.
   </p>
   <p>
   </p>
   <p>
    <span class="bold">
     <strong>
      613. Ruská torta
     </strong>
    </span>
   </p>
   <p>
    10 žĺtkov mieša sa na penisto s 10 jedácimi lyžicami cukru, potom 10 lyžíc mletých
         orieškov, dve lyžice omrviniek a z 10 bielkov tuhý sneh. Vo dvoch čiastkach sa upečie,
         upečené zase každú na dvoje rozkrojiť a nasledovnou plnienkou naplniť: 20 deka čerstvého
         masla, 20 deka vaníliového cukru dobre rozmiešať. Pridať 20 deka mletých orechov, uvarených
         v 10-12 jedácich lyžiciach smotany a dve lyžice rumu. Obtiahnuť polevou podľa ľúbosti.
   </p>
   <p>
   </p>
   <p>
    <span class="bold">
     <strong>
      614. Ruská torta
     </strong>
    </span>
    na iný spôsob
   </p>
   <p>
    10 deka masla alebo 7 deka čistej bravčovej masti miesi sa s 2 varenými žĺtkami, 7 deka
         cukru, 7 deka nebielených mletých mandlí, 14 deka múky, jeden žĺtok a jedno celé vajíčko.
         Utvorí sa placka a dá na plech. Na toto sa potre nasledujúca hmota: zo 4 bielkov tuhý sneh,
         14 deka cukru, 14 deka bielených, jemno mletých mandlí, vaníliu a šťavu z 1 citrona, dobre
         premiešať a spolu upiecť.
   </p>
   <p>
    <span class="emphasis">
     <em>
      Alebo:
     </em>
    </span>
    10 deka masla, 6 deka cukru, 6 deka nebielených mletých
         mandlí, 14 deka múky, 2 varené žĺtky a 1 surový. Hotové potrieť lekvárom. Vrch: sneh z 5
         bielkov, 16 deka bielených, mletých mandlí a 10 deka cukru.
   </p>
   <p>
   </p>
   <p>
    <span class="bold">
     <strong>
      615. Srbská torta
     </strong>
    </span>
   </p>
   <p>
    25 deka masla trie sa, kým sa nepení, 25 deka sparených a mletých mandlí, 25 deka cukru,
         12 i pol deka múky; konečne sneh z 8 bielkov pozorne zamiešať, pridať vanílie a upiecť.
   </p>
   <p>
   </p>
   <p>
    <span class="bold">
     <strong>
      616. Poľská torta
     </strong>
    </span>
   </p>
   <p>
    35 deka čerstvého masla miešať na penu s 35 deka cukru, 8 žĺtkov jedno po druhom, 4 celé
         vajíčka, tiež jedno po druhom, pritom dávať na to pozor, aby sa maslo neseklo (za to je
         dobre miešať to na chladnom mieste), 12 deka olúpaných, mäkko potlčených mandlí, 14 deka
         omrvín, so snehom z 8 bielkov na tuho zbitým zľahka zamiešať. Polovica hmoty dá sa do
         formy, do druhej zamiešať tabličku čokolády a povoľne upiecť. Po vychladnutí každú po
         širine na rovné poly prekrojiť, spodnú dať tmavú, natrieť lekvárom, na to bielu a zase
         tmavú, štvrtý kus biely príde na vrch. Ružovú glazúru dať a okrášliť podľa ľúbosti.
   </p>
   <p>
   </p>
   <p>
    <span class="bold">
     <strong>
      617. Milánska torta
     </strong>
    </span>
   </p>
   <p>
    35 deka cukru, 35 deka čerstvého masla, vanílie, miešať na penu; 8 žĺtkov jedno po
         druhom, 2 celé vajíčka, tie dobre zamiešať, z 8 bielkov tuhý sneh zbiť, dať do hmoty,
         konečne 10 i pol deka nulovej múky a 10 i pol deka žemľových omrvín zľahka zamiešať, bielym
         papierom vyložiť, papier pomastiť, múkou posypať, na dvoje upiecť; vystydnutú lekvárom
         spojiť, hrubo cukrom posypať a horúcim želiezkom rovné pásy popáliť a zase krížom cez tie.
   </p>
   <p>
   </p>
   <p>
    <span class="bold">
     <strong>
      618. Bosenská torta
     </strong>
    </span>
   </p>
   <p>
    Z 11 bielkov tuhý sneh, do toho 28 deka cukru, 28 deka bielených, mletých mandlí, 7 deka
         na kocky pokrájanej citronády a tiež tak pokrájané 2 tabuľky čokolády. Upečie sa na dvoje.
         Vychladnutá spojí sa jemným lekvárom a obtiahne čokoládovou polevou.
   </p>
   <p>
   </p>
   <p>
    <span class="bold">
     <strong>
      619. Indiánská torta
     </strong>
    </span>
   </p>
   <p>
    14 deka cukru mieša sa s 8 žĺtkami, potom sa pridáva po lyžičke sneh zo 4 bielkov a
         naostatok zľahka 10 deka jemnej múky. Táto hmota upečie sa na dva razy. Medzitým zaleje sa
         28 deka cukru v kusoch lyžicou vody a nechá sa rozpustiť a vrieť dovtedy, kým sa neťahá. Zo
         4 bielkov vytrepe sa tuhý sneh, zamieša do cukru a zľahka sa spolu mieša nad ohňom. Od
         zručnosti a rýchlosti závisí zdar tejto plnienky. Keď je sneh tuhý, vychladí sa, natre
         jedna polovica, druhou sa prikryje a vrch sa obtiahne čokoládovou polevou.
   </p>
   <p>
   </p>
   <p>
    <span class="bold">
     <strong>
      620. Brazilianská torta
     </strong>
    </span>
   </p>
   <p>
    Zo 7 bielkov tuhý sneh, do toho sa zľahka primieša 25 nebielených, mletých mandlí, 25
         deka cukru, 6 deka drobno krájanej citronády, kôrka z pol citrona, za hrsť omrviniek a 2
         tabličky porajbanej čokolády. Pečie sa pri miernom ohni.
   </p>
   <p>
   </p>
   <p>
    <span class="bold">
     <strong>
      621. Brazilianská torta
     </strong>
    </span>
    na iný spôsob
   </p>
   <p>
    17 i pol dg masla, 17 i pol dg múky smieša sa pomocou váľka na doske. K tomu pridá sa 21
         deka cukru, 21 deka nebielených mletých mandlí, 4 žĺtky, škorice, klinčekov, citronovej
         kôrky. Všetko sa spolu zmiesi, rozdelí na troje, vyvaľká na listy, upečené spojí sa jemným
         lekvárom a vrch obtiahne sa polevou podľa ľúbosti.
   </p>
   <p>
   </p>
   <p>
    <span class="bold">
     <strong>
      622. Anglická torta
     </strong>
    </span>
   </p>
   <p>
    Z 10 bielkov sneh, 42 deka cukru, 28 deka mletých lieskovcov, 1 na kúsky posekaná
         tablička čokolády (môže byť i drobno krájaná citronáda). Hmotu na dvoje upiecť, potom
         lekvárom alebo krémom naplniť.
   </p>
   <p>
   </p>
   <p>
    <span class="bold">
     <strong>
      623. Zebrová torta
     </strong>
    </span>
   </p>
   <p>
    25 deka cukru mieša sa s 8 žĺtkami a niečo citronovou kôrkou, k tomu sa pridá 12 i pol
         dg jemno zomletých bielych mandlí, 7 deka múky a sneh z 8 bielkov. Hotová hmota rozdelí sa
         na dve čiastky, do jednej dá sa jemno porajbaná čokoláda zo dvoch tabličiek, druhá nechá sa
         čistá. Do prichystanej tortovej formy dáva sa striedavo, raz z bielej, raz z tmavej hmoty a
         nechá sa piecť. Upečená obtiahne sa čokoládovou alebo inou polevou.
   </p>
   <p>
   </p>
   <p>
    <span class="bold">
     <strong>
      624. Sacherova torta
     </strong>
    </span>
   </p>
   <p>
    7 dg čokolády na teplom mieste nechať zmäknúť, potom miešať s pridávaním 7 deka masla, 7
         deka cukru, niečo vanílie, 3 žĺtky, potom sneh zo troch bielkov, konečne 5 deka múky.
   </p>
   <p>
   </p>
   <p>
    <span class="bold">
     <strong>
      625. Vattova torta
     </strong>
    </span>
   </p>
   <p>
    7 žĺtkov, štvrť kg cukru mieša sa na penisto, k tomu sneh zo 7 bielkov, 10 deka
         škrobovej múky, z 1 citrona kôrku. Pri miernom ohni upečie sa na dvoje. (Do tých čias sa
         môže piecť, kým sa od kraja formy neoddeľuje.) Naplní sa touto plnienkou: 10 deka mletých
         orechov, 10 deka vaníliového cukru, 1 žĺtok, 2 i pol deci hustej, sladkej smotany, zvarí sa
         spolu na husto, môže sa pridať i trochu masla.
   </p>
   <p>
   </p>
   <p>
    <span class="bold">
     <strong>
      626. Vattova torta
     </strong>
    </span>
    iná
   </p>
   <p>
    8 celých vajíčok zabije sa do kotlíka, k nim sa pridá 28 deka cukru, 9 deka ryžovej
         múky, kôrku a šťavu z pol citrona. Nádoba s týmto všetkým postaví sa do inej, väčšej,
         horúcou vodou naplnenej nádoby na sporák a pri ustavičnom šibaní hmoty za pol hodiny nechá
         sa vo vode. Hmota musí rásť a hustnúť, potom sa v tortovej forme upečie pri miernom ohni.
   </p>
   <p>
   </p>
   <p>
    <span class="bold">
     <strong>
      627. Panská torta
     </strong>
    </span>
   </p>
   <p>
    20 deka mletých orechov, 20 deka mletých mandlí, 20 deka cukru, dá sa spolu do hrnca, do
         ktorého sa zabije 10 celých vajíčok. Hrniec dá sa na sporák a hmota sa pri ustavičnom
         šľahaní nechá zhustnúť. Zhustnutá dá sa do tortovej formy a upečie sa v celosti.
         Vychladnutá rozkrojí sa na poly, natre smotanovým snehom, složí dovedna. Vrch sa môže
         potreť jemným lekvárom alebo polevou podľa ľúbosti a okrášliť.
   </p>
   <p>
   </p>
   <p>
    <span class="bold">
     <strong>
      628. Hrozienková torta
     </strong>
    </span>
   </p>
   <p>
    28 deka masla miešať pol hodiny, 4 celé vajíčka s predošlým spolu ďalej miešať, 28 deka
         cukru, 28 deka nebielených mandlí, 14 deka jemno sekaných hrozienok, šťavu a kôrku z celého
         citróna, škoricu a klinčeky. Troma dňami pred upotrebením urobiť. Na vrch mandle na rezanky
         pokrájané.
   </p>
   <p>
   </p>
   <p>
    <span class="bold">
     <strong>
      629. Maková torta
     </strong>
    </span>
   </p>
   <p>
    12 žĺtkov miešať s 18 deka cukru, potom 14 deka jemno mletých bielych mandlí, 14 deka
         dobre potlčeného maku, škorice, niečo citronády, konečne sneh z 12 bielkov.
   </p>
   <p>
   </p>
   <p>
    <span class="bold">
     <strong>
      630. Maková torta
     </strong>
    </span>
    na iný spôsob
   </p>
   <p>
    7 deka masla mieša sa so 14 deka cukru a so 4 žĺtkami pol hodiny. Pridá sa 14 deka jemno
         potlčeného maku, trochu škorice, 1-2 klinčeky a 2 deci červeného vína, naostatok sneh zo 4
         bielkov. Pečie sa pri miernom ohni a obtiahne polevou podľa ľúbosti.
   </p>
   <p>
   </p>
   <p>
    <span class="bold">
     <strong>
      631. Krupicová
     </strong>
    </span>
    (grísová)
    <span class="bold">
     <strong>
      torta
     </strong>
    </span>
   </p>
   <p>
    21 deka cukru mieša sa so 6 žĺtkami, so šťavou z jednoho citrona a z tohože drobno
         krájanou kôrkou. Keď je už penisté, pridá sa 10 deka bielych mletých mandlí, potom sneh zo
         6 bielkov a naostatok zľahka zamiešať 10 deka krupice (grísu). Po upečení môže sa ľubovoľne
         naplniť (i krémom) a obtiahnuť polevou.
   </p>
   <p>
   </p>
   <p>
    <span class="bold">
     <strong>
      632. Torta z kukuričnej múky
     </strong>
    </span>
   </p>
   <p>
    14 deka preosiateho cukru, na cukre obrajbaný jeden citron a 6 žĺtkov mieša sa za pol
         hodiny. Zo 6 bielkov ušibe sa tuhý sneh, do neho pri ustavičnom šibaní pridá sa za lyžicu
         cukru, aby sa nesrazil, sneh zamieša sa pozorne do predošlého — a do vysoka varechou sa
         obracia. Konečne 14 deka preosiatej kukuričnej múky pridáva sa pomaly, — naostatok vyleje
         sa hmota do vymastenej formy, pečie sa pri miernom ohni asi za trištvrte hodiny.
   </p>
   <p>
   </p>
   <p>
    <span class="bold">
     <strong>
      633. Pomarančová torta
     </strong>
    </span>
   </p>
   <p>
    Štvrť kila cukru drsnou stranou trieť o dva pomaranče, kým sa neobšúchajú. Potom sa to
         jemne zoškrabe do misy, ostatný potĺcť a preosiať k nemu. Z pol pomaranča pridá sa šťava, k
         tomu 8 žĺtkov dobre miešať za pol hodiny (s cukrom a so šťavou), zatým zamieša sa štvrť
         kila tlčených mandlí, sneh z 8 bielkov, forma sa naplní a pečie pol hodiny.
   </p>
   <p>
   </p>
   <p>
    <span class="bold">
     <strong>
      634. Pomarančová torta
     </strong>
    </span>
   </p>
   <p>
    5 žĺtkov, 14 deka cukru, zo 2 celých pomarančov orajbanú kôrku, šťavu z poldruha
         pomaranča, 14 dg bielených mletých mandlí, z pol rožka omrviniek a z 5 bielkov tuhý sneh.
         Vychladnutá rozkrojí sa na dvoje, spojí moruľkovým lekvárom a obtiahne moruľkovým ľadom.
   </p>
   <p>
   </p>
   <p>
    <span class="bold">
     <strong>
      635. Gaštanová torta
     </strong>
    </span>
   </p>
   <p>
    10 deka čerstvého a 10 deka rozpusteného (topeného) masla mieša sa za pol hodiny, za tým
         dajú sa 3 žĺtky a 10 deka cukru a síce len po kávovej lyžičke a vždy dobre zamiešať. Potom
         šťavu a kôrku z jednoho citrona a 26 deka múky. Dobre vyrobené cesto podelí sa na tri
         čiastky; dve čiastky dajú sa do vymasteného plechu, z tretej urobí sa ráf dookola, a tak
         nechá sa upiecť. Medzitým sa obieli 56 deka gaštanov, uvarí a pretre, pomieša sa so 14 deka
         hustým syrupom, kým nevychladne, potom sa pretláča cez trelce na upečenú už a maruľkovým
         lekvárom pomazanú tortu tak, aby gaštanová kaša vo forme rezančekov tvorila vysoký vrch,
         ale aby kraj ostal nepokrytý.
   </p>
   <p>
   </p>
   <p>
    <span class="bold">
     <strong>
      636. Gaštanová torta
     </strong>
    </span>
   </p>
   <p>
    Gaštany uvaria sa vo vode i s lupinami na mäkko; potom olúpu a pretlačia sa cez sito. Z
         vystydnutých odváži sa 14 deka, k tomu 14 deka vaníliového cukru, 8 žĺtkov a 1 celé
         vajíčko. To sa mieša spolu, kým nezhustne. Z 8 bielkov tuhý sneh zamieša sa zľahka odrazu
         so 7 deka omrvín. Zľahka upečie. Poleva môže byť biela, do ktorej dá sa pre príchuť niečo
         maraskínového alebo iného voňavého likéru. Okrášli sa celými, varenými, olúpanými a v
         hustom syrupe omočenými gaštanami.
   </p>
   <p>
   </p>
   <p>
    <span class="bold">
     <strong>
      637. Gaštanová torta
     </strong>
    </span>
   </p>
   <p>
    16 deka uvarených, olúpaných a pretretých gaštanov, 16 deka nelúpaných, mletých mandlí,
         6 dg cukru, 8 žĺtkov, trocha vanílie a zo 7 bielkov sneh. Upečená a vychladnutá torta
         prekrojí a naplní sa pretretými gaštanami, smiešanými s cukrom a smotanovým snehom. Vrch sa
         pekne zarovná a ozdobí polovičkami gaštanov, v rozpustenom cukre do žlta upraženými.
   </p>
   <p>
   </p>
   <p>
    <span class="bold">
     <strong>
      638. Gaštanová torta
     </strong>
    </span>
   </p>
   <p>
    25 deka cukru, 6 žĺtkov, 20 deka varených, pomletých alebo cez sito pretretých gaštanov,
         desať deka bielených, mletých mandlí, vanilku pre chuť, za lyžičku prášku na pečenie, zo 6
         bielkov sneh. Plní sa smotánkovým krémom.
   </p>
   <p>
   </p>
   <p>
    <span class="bold">
     <strong>
      639. Čerešňová torta
     </strong>
    </span>
   </p>
   <p>
    Potrebné množstvo čerešieň sa očistí, kôstky vyberú a vytečená šťava pridá sa k cukru,
         ktorý sa postaví na oheň spolu i s máličko vodou. Keď cukor so šťavou zovrie, pridajú sa i
         čerešne, zavaria sa spolu až zhustnú a nechajú sa vychladiť. Medzitým prichystá sa cesto
         týmto spôsobom: 3 celé vajíčka, 4 žĺtky, asi 2 deci (nie plné) smotany, niečo soli, tri
         lyžice droždí (rozpustených) habarkou sa dobre rozmieša a zamiesi s múkou (asi 60 deka) na
         hladké cesto, ktoré musí podkysnúť. Keď je cesto zkysnuté, vyvaľká sa, položí sa naň toľká
         váha masla, koľko váži múka, maslo založí sa cestom zo štyroch strán, potom sa zase
         rozhrnie a skladá, ako maslové cesto. Keď je hotové, vykroja sa listy, na tortovú formu
         položí sa jeden list, natre čerešňami; potom sa položí druhý, ktorý sa tiež natre a na vrch
         robia sa mrežky z odpadnutého cesta. Keď znovu vykyslo, pomaže sa vajíčkom, posype cukrom a
         rýchle pečie.
   </p>
   <p>
   </p>
   <p>
    <span class="bold">
     <strong>
      640. Jablková torta
     </strong>
    </span>
   </p>
   <p>
    Na doske zamieša sa 21 deka múky, 14 deka cukru, 20 deka čerstvého masla, trochu citr.
         kôrky, 2 žĺtky, a 1 celé vajce a dobre sa vymiesi. Rozdelí sa na dve čiastky: Olúpané
         jablká dajú sa s cukrom a vodou rozvariť, pridať trošku vanilky. Keď sú ako kaša, dajú sa
         vychladnúť, potrú sa po placke, druhá sa založí a potre žĺtkom, posype cukrom a rýchle
         pečie.
   </p>
   <p>
   </p>
   <p>
    <span class="bold">
     <strong>
      641. Moruľková torta
     </strong>
    </span>
   </p>
   <p>
    Zo známeho maslového cesta urobí sa okrúhly list, opatrí dookola ráfikom a potre
         vajíčkom. Potom sa zľahka prepečie, pokladie na polomäkko udusenými, polocelými moruľkami,
         dobre sa pocukruje a upečie sa cele. Na to naleje sa krém, pozostávajúci zo 6 dg cukru, 3
         žĺtkov, vo štvrť litre mlieka svarených, trocha vanilky a nechá sa na torte stuhnúť.
   </p>
   <p>
   </p>
   <p>
    <span class="bold">
     <strong>
      642. Citronová torta
     </strong>
    </span>
   </p>
   <p>
    28 deka cukru mieša sa so 6 žĺtkami, pridá sa šťava z 1 citrona a z pol citrona kôrka,
         naostatok sneh zo 6 bielkov a 14 deka škrobovej múky. Pečie sa v dosť teplej rúre. Upečená
         a vychladnutá prereže sa mocnou cvernou, potre moruľkovým lekvárom a obtiahne citronovým
         ľadom.
   </p>
   <p>
   </p>
   <p>
    <span class="bold">
     <strong>
      643. Datľová torta
     </strong>
    </span>
   </p>
   <p>
    14 deka cukru mieša sa so 4 bielkami asi za hodinu, pridá sa 14 deka nebielených, jemno
         krájaných mandlí, 14 deka vanilkového cukru, 14 deka na rezančeky pokrájaných datlí. Táto
         hmota potre sa na upečený list z maslového cesta, ktorý pozostáva z 10 deka múky, 5 deka
         masla, 5 deka cukru, 2 žĺtkov a citronovej kôrky. Spolu sa ešte pri miernom ohni upečie.
         Vychladnutá ozdobí sa okolo kraja španielskym vetrom a prostriedok datľami bez jadier. Keď
         je torta z dvojitej hmoty, urobí sa na ňu pekný datľový veniec.
   </p>
   <p>
   </p>
   <p>
    <span class="bold">
     <strong>
      644. Tmavá torta
     </strong>
    </span>
   </p>
   <p>
    10 i pol dg masla, 14 dg cukru, 4 žĺtky spolu vymiešať, pridať 14 dg nebielených mletých
         mandlí, 14 deka omrviniek, citronovej kôrky, škorice, hrebíčkov, vanílie a zo 6 bielkov
         tuhý sneh.
   </p>
   <p>
   </p>
   <p>
    <span class="bold">
     <strong>
      645. Miešaná lincertka
     </strong>
    </span>
   </p>
   <p>
    28 deka cukru, 28 deka olúpaných mandlí, 28 deka masla, 7 deka omrviniek, škorice,
         hrebíčkov. Najprv mieša sa cukor s maslom a s pridávaním 12 žĺtkov jedno za druhým, kým je
         hmota nie penistá, potom dajú sa mandle, sneh a omrvinky, a pečie sa podľa známeho spôsobu.
   </p>
   <p>
   </p>
   <p>
    <span class="bold">
     <strong>
      646. Linecká torta
     </strong>
    </span>
   </p>
   <p>
    14 deka cukru, 14 deka mandlí, 14 deka masla, 2 celé vajíčka a 4 žĺtky, múky podľa
         potreby, citronovej kôrky.
   </p>
   <p>
    <span class="emphasis">
     <em>
      Iná:
     </em>
    </span>
    14 deka múky, 14 deka cukru, 14 deka mandlí, 14 deka masla,
         škorice, hrebíčkov, citronovej šťavy a kôrky a 2-3 žĺtky.
   </p>
   <p>
   </p>
   <p>
    <span class="bold">
     <strong>
      647. Maslová alebo listová torta
     </strong>
    </span>
   </p>
   <p>
    Z jemného maslového cesta urobí sa koláč tak veľký, akú chceme mať tortu. Okolo pomaže
         sa roztrepaným vajíčkom, na to položí sa z cesta asi na palec široký ráf, prostriedok potre
         sa jemným lekvárom alebo zaváraným ovocím. Na to pokladu sa mrežky z cesta a ešte jeden ráf
         okolo, aby to úhľadne vyzeralo. Všetko sa pomaže roztrepaným vajíčkom, dá do hodne
         rozpálenej rúry a rýchle pečie. Upečené posype sa cukrom.
   </p>
   <p>
   </p>
   <p>
    <span class="bold">
     <strong>
      648. Spišská torta
     </strong>
    </span>
    (kysnutá)
   </p>
   <p>
    V štvrť litre smotany rozpustí sa 2 i pol deka droždia, premieša sa dobre s troma dekami
         cukru a 4 lyžičkami múky. Tento kvások sa nechá vykysnúť, potom sa zmiesi 1 l. prehriatej
         múky, 8 deka masla, 3 žĺtky, soli a kôrky z pol citrona. Cesto sa trepe vareškou, kým sa od
         misy neoddeľuje, naostatok pridá sa sneh zo troch bielkov. Z väčšej polovice vyvaľká sa na
         prst hrubý tortový koláč, opatrí sa okolo kraja ráfom a plní. Plniť sa môže mandlovou
         plnienkou, ktorá sa pripraví zo 3 žĺtkov, 5 deka cukru, 5 deka tlčených mandlí a so snehom
         zo troch bielkov. Maková plnienka musí byť tiež veľmi jemná, mak so smotanou zvarený,
         cukrom, škoricou a citronom pripravený. Taktiež dobrá plnienka je i tvarohová so žĺtkami,
         cukrom, niekoľkými horkými a viac ešte sladkými, lúpanými mandlami a citronovou kôrkou
         smiešaná. Konečne môže sa torta i len jemným lekvárom plniť. Z ostatného cesta urobia sa na
         vrch mrežky, torta sa nechá na plechu vykysnúť, potre sa vajíčkom, posype hrubým cukrom a
         pečie pri strednej horúčosti takmer hodinu.
   </p>
   <p>
   </p>
   <p>
    <span class="bold">
     <strong>
      649. Kysnutá torta
     </strong>
    </span>
   </p>
   <p>
    V 3 i pol deci mlieku rozpustí sa 3 dg droždí, spraví sa malý kvások a nechá kysnúť.
         Potom sa zamiesi s 5 žĺtkami, 14 deka masla, 2 lyžice cukru, citronová kôrka, múky koľko
         treba. Dve tretiny z cesta zvaľká sa na ťapšu, z tretej sa narobia po vrchu mrežky, nechá
         sa zkysnúť, bielkom sa potre, do každej mrežky položí sa kúsok lekváru, hrubým cukrom a
         mandlami sa posype a nechá upiecť do zlatova.
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e8310">
       </a>
       XXI. Zákusky a cukrovinky
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    <span class="bold">
     <strong>
      650. Pečivo s omrvinkami
     </strong>
    </span>
   </p>
   <p>
    14 deka cukru mieša sa so 6 žĺtkami, 7 deka jemno mletých bielych mandlí, k tomu pridať
         citronovej kôrky, sneh zo 6 bielkov, naostatok 7 deka omrviniek, omrvinky môžu byť i z
         pozostalého pečiva alebo odpadkov jemných cukroviniek. Tiež sa môžu navlhčiť dobrým rumom
         alebo vínom.
   </p>
   <p>
   </p>
   <p>
    <span class="bold">
     <strong>
      651. Pečivo z drobných orieškov
     </strong>
    </span>
    (rýchlo a lacno)
   </p>
   <p>
    3 celé vajíčka miešajú sa s 12 deka jemného cukru kým je to nie penisté, pridať kúsok
         tlčenej vanilky a potom 12 deka mletých lieskovcov (môžu byť i mandle alebo vlašské
         orechy). Na plech položiť papier, hmotu vyliať, dať do rúry upiecť, upečené na kúsky
         pokrájať.
   </p>
   <p>
   </p>
   <p>
    <span class="bold">
     <strong>
      652. Pečivo z lieskových orieškov
     </strong>
    </span>
   </p>
   <p>
    9 žĺtkov trie sa s 25 deka cukru, do ktorého pridá sa 10 deka mletých orieškov, mieša sa
         znovu, potom zamieša sa z 9 bielkov sneh a 2 lyžice múky. Cesto na prst hrubo roztrieť na
         pomastený plech a upiecť. Môže sa poloupečené potrieť lekvárom a na vrch cukrovým snehom,
         ktorý sa ešte za chvíľku zapečie.
   </p>
   <p>
   </p>
   <p>
    <span class="bold">
     <strong>
      653. Orechové pečivo
     </strong>
    </span>
   </p>
   <p>
    21 deka masla roztre sa so 7 deka cukru, 1 celým vajcom, 28 deka múky vymiesiť,
         vyvaľkať, vytláčať okrúhle placičky, ktoré sa na pomastenom plechu upečú. Upečené naplnia
         sa touto plnienkou: Osmina litra mlieka sa prevarí, do toho dajú sa pomleté orechy, koľko
         sa sprace zvariť, nechať ochladiť a podľa potreby osladiť. Touto plnienkou sa naplnia,
         jedna plocha pomastí sa marhuľovým lekvárom a obleje citronovou glazúrou. Táto pripraví sa,
         keď sa citronová šťava mieša s potrebným množstvom jemnotlčeného cukru.
   </p>
   <p>
   </p>
   <p>
    <span class="bold">
     <strong>
      654. Žĺtkové koláče
     </strong>
    </span>
   </p>
   <p>
    V hrnčeku rozmieša sa 8 žĺtkov, 16 lyžíc smotany, 7 deka rozpusteného masla, 2 deka
         droždia, 3 plné lyžice cukru, citronovú kôrku a štipku soli. Potom primiesi sa 1 liter
         múky. Vymiesené dá sa do servítku, tento do misy s teplou vodou. Misa postaví sa na teplé
         miesto. Keď cesto stane na vrch vody, vezme sa na dosku, rozhrnie sa a z neho vypichujú sa
         malé koláčiky, ktoré zdobia sa zaváraninou alebo hrubo tlčeným cukrom a mandlami, alebo sa
         cesto na iný spôsob zpracuje. Potom sa koláčiky pečú v dosť teplej rúre a posypú cukrom.
   </p>
   <p>
   </p>
   <p>
    <span class="bold">
     <strong>
      655. Linecké cesto
     </strong>
    </span>
   </p>
   <p>
    Pol kg múky, pol kg masla s múkou rozdrobiť, pol kg cukru (kto chce aj menej), 28 deka
         mletých mandlí, 6 surových a 6 varených žĺtkov. Spolu sa náležite zmiesi, z toho môže sa
         spraviť torta, keď sa polovica rozhrnie, z druhej polovice spravia sa mrežky, pomažú
         vajíčkom, medzi mrežky pokladú sa kúsky lekváru alebo zaváraného ovocia alebo vypichujú sa
         z cesta rozličné kúsky, pomastia vajíčkom, posypú hrubým cukrom a mandlami.
   </p>
   <p>
   </p>
   <p>
    <span class="bold">
     <strong>
      656. Cukrové, rozsypkavé cesto
     </strong>
    </span>
   </p>
   <p>
    17 i pol deka cukru, 2 varené žĺtky, z pol citrona kôrku roztreť, to zmiesiť, dosť hrubo
         vyvaľkať, s formičkami vykrajovať, vrch pomastiť bielkom, pol hodiny nechať na plechu stáť
         a potom upiecť. Vajíčka sa nemusia celé dať variť, môže sa bielok od žĺtka oddeliť, žĺtky
         do vriacej vody pustiť, nechať povariť, vybrať a tak zamiesiť do cesta. Bielky dajú sa
         upotrebiť do iných pokrmov.
   </p>
   <p>
   </p>
   <p>
    <span class="bold">
     <strong>
      657. Plnené koláčky
     </strong>
    </span>
   </p>
   <p>
    12 deka bravčovej masti, 12 deka masla, 12 deka cukru, 35 deka múky a 6 žĺtkov spolu
         zamiesiť na cesto, z ktorého sa neveľké guľky robia; do každej guľky urobí sa prstom malá
         jamka, guľky dajú sa na plech, pečú sa ako iné podobné pečivo. Keď sú upečené, naplnia sa
         jamky lekvárom.
   </p>
   <p>
   </p>
   <p>
    <span class="bold">
     <strong>
      658. Linecké cesto
     </strong>
    </span>
    (podľa cukrára)
   </p>
   <p>
    28 deka čerstvého masla dať na misu a niečo rozpustiť, aby sa lepšie miešalo, k maslu
         pridať 35 deka jemno preosiateho cukru a miešať asi za pol hodiny. Medzitým prihotoviť
         bielené mandle, na sucho utreté, potlčené a cez riedčicu preosiate, a síce 21 deka a tiež
         21 deka jemnej múky preosiať na papier. V miešaní hmoty pokračuje sa s pridávaním 8 žĺtkov,
         vždy len po dva, tedy na 4 razy; keď sú žĺtky zamiešané, pridať mandle, naostatok múku a
         cesto na dobre múčnu dosku vyhrnúť a zpracovať. Najlepšie sú také malé formičky, keď sú pri
         ruke, do ktorých sa cesto vpraví a tie sa poukladajú na väčší plech a tak sa pečú. V tom
         páde, že takéto formičky máme, podelí sa cesto na 25 kusov a tak sa v tých formičkách
         pečie. Do prostriedku dá sa kus dobrého lekváru, kraje potrú sa rozmiešaným vajíčkom a
         posypú hrubo sekanými mandlami. Keď niet tých malých formičiek, vtedy z vyvaľkaného cesta
         môžu sa vypichovať rozličné kúsky alebo lekvárom plniť a upiecť.
   </p>
   <p>
    <span class="emphasis">
     <em>
      Iný predpis:
     </em>
    </span>
    28 deka masla, 28 deka múky, 28 deka mandlí, 4 žĺtky,
         citronová kôrka, 28 deka cukru.
   </p>
   <p>
   </p>
   <p>
    <span class="bold">
     <strong>
      659. Koreškovo pečivo
     </strong>
    </span>
   </p>
   <p>
    Zamiesi sa cesto zo 6 žĺtkov, 14 deka masla, 56 deka múky. Z toho urobí sa 25 guliek a
         nechať stáť zakryté niekoľko hodín. Potom každá guľka sa rozvaľká, plní a na spôsob malých
         batôžkov zakladá.
   </p>
   <p>
    <span class="emphasis">
     <em>
      Plnienka:
     </em>
    </span>
    6 žĺtkov, 14 deka mandlí bielených a mletých, 14 deka
         cukru, zo 3 bielkov sneh. Taštičky pečú sa dosť rýchlo a upečené posýpajú sa cukrom.
   </p>
   <p>
   </p>
   <p>
    <span class="bold">
     <strong>
      660. Huncúty
     </strong>
    </span>
   </p>
   <p>
    28 deka masla, 35 deka múky, 10 deka cukru zamiesiť, vyvaľkať, drobné kúsky vypichovať.
   </p>
   <p>
    <span class="emphasis">
     <em>
      To isté:
     </em>
    </span>
    42 deka múky, 14 deka masla, 14 deka cukru, za lyžičku
         škorice, klinčeky, citronovej kôrky, jedno celé vajíčko, trochu mlieka. Môže sa v celosti
         položiť na plech, lekvárom natrieť, mrežky porobiť, upiecť a pokrájať.
   </p>
   <p>
   </p>
   <p>
    <span class="bold">
     <strong>
      661. Drobné pečivo z cukrového cesta
     </strong>
    </span>
   </p>
   <p>
    21 deka múky, 18 deka masla, 7 deka cukru, citronovej kôrky zamiesi sa s jedným
         vajíčkom. Z tohoto cesta dajú sa potom vykrajovať hviezdičky, kolečká, priecničky atď.,
         ktoré natrú sa rozmiešaným vajcom, posýpajú hrubotlčeným cukrom a mandlami. Cesto dá sa
         použiť i na podklad k rozličným tortám.
   </p>
   <p>
    <span class="emphasis">
     <em>
      Alebo:
     </em>
    </span>
    28 deka cukru, 5 varených žĺtkov, 1 vajíčko, 14 deka cukru,
         za hrsť mandlí a 27 deka múky.
   </p>
   <p>
   </p>
   <p>
    <span class="bold">
     <strong>
      662. Mandlové priecničky
     </strong>
    </span>
    (preclíky)
   </p>
   <p>
    16 deka múky, 10 deka masla, 6 deka cukru, 8 deka bielených mletých mandlí rukami na
         tablici zamiesiť, ešte pridať 2 žĺtky; z cesta robia sa malé priecničky, kladú sa na plech,
         potierajú sa bielkom, posýpajú hrubo tlčeným cukrom a upečú sa.
   </p>
   <p>
   </p>
   <p>
    <span class="bold">
     <strong>
      663. Piškótové cesto
     </strong>
    </span>
   </p>
   <p>
    8 žĺtkov, 21 deka cukru, 14 deka múky. Cesto pripraví sa ako už bolo pri tortách
         opísané, vyleje sa na papierom pokrytý plech, pečie sa a upečené plní sa podľa vôle.
   </p>
   <p>
   </p>
   <p>
    <span class="bold">
     <strong>
      664. Obyčajné piškótové cesto
     </strong>
    </span>
   </p>
   <p>
    12 žĺtkov, 28 deka cukru, citronovej kôrky, sneh zo 6 bielkov, 21 deka múky.
   </p>
   <p>
   </p>
   <p>
    <span class="bold">
     <strong>
      665. Vaníliové pruhy
     </strong>
    </span>
   </p>
   <p>
    10 vajíčok sa odváži, tej váhy vziať cukru; koľko váži 5 vajec, toľko múky. Krem toho 14
         deka mandlí. Cukor tlčie sa s vanilkou. Najprv ušibe sa sneh z 10 bielkov, potom dajú sa
         dnu žĺtky, mandle, naostatok múka. Na dlhý plech dá sa čistý papier, cesto sa naň vyleje,
         posype mandlovými rezančekami a dá sa piecť. Pred samým dopečením poleje a potre sa hustým
         syrupom alebo inou polevou. Upečené krája sa na kúsky podľa vôle.
   </p>
   <p>
   </p>
   <p>
    <span class="bold">
     <strong>
      666. Lacné piškóty
     </strong>
    </span>
   </p>
   <p>
    28 deka cukru, 7 deci múky, 6 ráz na koniec noža salajky, 4 celé vajíčka zamiesi sa
         spolu a nechá 6 hodín stáť. (Večer zamiesiť a ráno piecť.) Cesto sa vyvaľká, z neho
         vypichujú sa piškóty, ku ktorým dostať formičku kúpiť.
   </p>
   <p>
   </p>
   <p>
    <span class="bold">
     <strong>
      667. Suchár s mandlami
     </strong>
    </span>
   </p>
   <p>
    10 žĺtkov, 52 deka cukru mieša sa, kým sa nepení. Za tým pridá sa sneh z 5 bielkov, 52
         deka múky, 52 deka celých, čisto poutieraných mandlí, 52 deka hrozienok a naostatok ešte
         sneh z 5 bielkov. V podlhovastom plechu sa upečie a na dlhé pásiky pokrája.
   </p>
   <p>
   </p>
   <p>
    <span class="bold">
     <strong>
      668. Prešporské sucháre
     </strong>
    </span>
   </p>
   <p>
    Sucháre dajú sa dlho držať, odporúčajú sa pre slabých ľudí a deti. Na jeden a pol litra
         múky vezmú sa 4 deka droždí, 4 vajíčka, 10 deka masla, 7 deka cukru a asi 4 deci mlieka.
         Cesto upraví sa tak, že ho možno rukou dobre vymiesiť. Keď je vymiesené, dá sa na teplú
         tabuľu, umiesi sa na podlhovastý kus, rozreže sa na 6 kusov, tie zase každý na 10 kúskov,
         takže ich je 60. Z každého kúska ušúľa sa úhľadná klobáska, tie poukladajú sa na pomastený
         plech — a dajú upiecť. Na druhý deň sa pečivo po strane porozkrajuje, rozkrojenou stranou
         na plech poukladá, vajíčkom pomastí, sekanými (bielymi) mandlami a cukrom posype a znovu dá
         sa upiecť alebo usušiť. Držia sa dlho a sú dobré k čaju a ku mlieku.
   </p>
   <p>
   </p>
   <p>
    <span class="bold">
     <strong>
      669. Zákusky k vínu a čaju
     </strong>
    </span>
    (na rýchlo)
   </p>
   <p>
    28 deka múky zamiesiť s 10 deka masla, 6 lyžíc mlieka, 1 žĺtkom, štipkou soli a 1
         čajovou lyžičkou Oetkerovej nápravy. Z cesta formujú sa na prst hrubé šúľky, ktoré
         potierajú sa žĺtkom, posýpajú rascou a pečú sa v mierne teplej rúre. Z tejto dávky vystane
         40-50 chutných, sypkých zákusiek. Zákusky sú bez cukru.
   </p>
   <p>
   </p>
   <p>
    <span class="bold">
     <strong>
      670. Anglické pečivo k čaju
     </strong>
    </span>
    (keksy)
   </p>
   <p>
    60 deka cukru utlčie sa s celým strúčkom vanílie, potom mieša sa hodinu so 6 vajíčkami.
         Za tým dá sa za 50 hal. salajky (Hirschhornsalz), 2 deci mlieka a 60 deka múky. Za tým
         cesto má stáť 24 hodín. Po tomto čase primiesi sa ešte 60 deka múky, vyvaľká sa na pol cm.
         hrubo a z toho vypichujú sa formičkami rozličné drobné kúsky. Na plechu, voskom natretom,
         pečú sa dosť rýchlo, ale na svetložlto.
   </p>
   <p>
   </p>
   <p>
    <span class="bold">
     <strong>
      671. Albertove keksy
     </strong>
    </span>
   </p>
   <p>
    Podľa tohoto predpisu pripravené pečivo je záživné a ľahko stroviteľné, najmä pre deti,
         starých a nemocných ľudí. 28 deka cukru, 14 deka masla, 4 vajíčka, na koniec noža sody
         bicarbony a múky toľko, čo sa dá zamiesiť, aby bolo cesto hladké a dalo sa zpracovať.
         Vyvaľkané vypichuje sa formičkou ako na pagáčiky, potom sa nožom a vidličkou pocifruje
         alebo popichá a pri miernom ohni upečie.
   </p>
   <p>
   </p>
   <p>
    <span class="bold">
     <strong>
      672. Lacné pečivo
     </strong>
    </span>
   </p>
   <p>
    1. Tri vajíčka miešajú sa s 56 deka cukru, 14 deka masla rozpusteného sa vleje a mieša
         sa ďalej, niečo amonium namočeného v 1 i pol litre mlieka, konečne 1 kilo 68 deka múky
         zamiesi sa, aby bolo dosť tuhé. Vypichované kúsky potierajú sa vajíčkom a pečú. Toto je
         veľmi výdatné, môže sa ale vziať len tretina zo všetkého.
   </p>
   <p>
    2. 55 dg múky, 5 gr. sódy, 20 deka cukru s vanilkou, 10 deka masla, osminu litra
         smotany, 2 žĺtky, 1 bielok. Vyvaľkané vzorkuje sa obráteným trelcom a tak vypichujú sa
         drobné kúsky.
   </p>
   <p>
   </p>
   <p>
    <span class="bold">
     <strong>
      673. Plnené pagáčiky
     </strong>
    </span>
   </p>
   <p>
    55 deka múky, 20 deka cukru, 20 deka masla, a za malý pohárik rumu alebo araku. Cesto
         zamiesi a vyvaľká sa, ako je udané, vypichované pagáčiky plnia sa plnienkou, pripravenou z
         12 i pol deka masla, na penu roztretého, 12 i pol dg drobných hrozienok a pomarančových
         kôrok, 12 i pol deka škorice alebo inej príchuti. Kraje naplnených koláčikov potrú sa
         bielkom, aby plnienka pri pečení nevytekala. Potom sa podľa dobrozdania okrášlia a dajú sa
         upiecť.
   </p>
   <p>
    Všetky drobné pečivá držia sa dobre, keď sa po vysušení do škatuliek poukladajú a na
         suché miesto odložia.
   </p>
   <p>
   </p>
   <p>
    <span class="bold">
     <strong>
      674. Domáci priateľ
     </strong>
    </span>
   </p>
   <p>
    14 deka cukru, 2 celé vajíčka, 1 žĺtok, 14 deka mandlí (nelúpaných, hrubo mletých), 10
         deka citronády, 10 deka hrozienok, 2 tabličky čokolády, 18 deka múky spolu zamiesiť, na
         pomastený plech narovnať a upiecť, upečené na tenké, asi 5-6 cm. dlhé kúsky krájať a
         vysušiť.
   </p>
   <p>
   </p>
   <p>
    <span class="bold">
     <strong>
      675. Rumové pečivo
     </strong>
    </span>
   </p>
   <p>
    Štvrť kila vanilkového cukru, 10 dg masla zmrví sa spolu, pridajú sa 3 žĺtky, 1 deci
         rumu, 65 deka múky a 6 gramov natronu (sóda bicarbona). Cesto dosť tuho vymiesiť a
         vyvaľkať. Z cesta vypichujú sa rozličné hviezdičky a pagáčiky, potom sa pečú na pomastenom
         plechu.
   </p>
   <p>
   </p>
   <p>
    <span class="bold">
     <strong>
      676. Drobné pečivo k čaju
     </strong>
    </span>
   </p>
   <p>
    Vezme sa 40 deka jemnej múky, 25 deka čerstvého masla a 15 deka jemne utlčeného cukru,
         ďalej dva žĺtky, jedno celé vajce a máličko soli. Toto všetko zmiesiť spolu, jestli by
         cesto bolo prituhé, pridať máličko sladkého mlieka. Keď je cesto dobre hladko vymiesené,
         vyšúľať na prst zhruba, na kúsky krájať, z každého kúska utvoriť lebo rožtek lebo priecnik
         alebo iné figúrky (možno i vykrajovať), tieto potom bielkom pomastiť a hrubým cukrom,
         smiešaným s mandlami, posypať, hotové kúsky na plech poukladať a pri miernom ohni upiecť.
   </p>
   <p>
   </p>
   <p>
    <span class="bold">
     <strong>
      677. Čokoládové hviezdy
     </strong>
    </span>
   </p>
   <p>
    25 deka cukru, tablička jemno mletej čokolády a jeden bielok zamiesi sa spolu, vyvaľká,
         hviezdičkovou formou vypichuje. Plech natre sa voskom, na to kladú sa hviezdy a pečú sa pri
         miernom ohni.
   </p>
   <p>
   </p>
   <p>
    <span class="bold">
     <strong>
      678. Mignon
     </strong>
    </span>
   </p>
   <p>
    6 žĺtkov mieša sa spolu so 6 lyžicami cukru, 2 jedácimi lyžicami múky, 4 kávovými
         lyžicami jemného, kakaového prášku a konečne sneh zo 6 bielkov. Upečené sa rozkrojí, natre
         sa lekvárom, pokrája sa na malé, štvorhranné kúsky a poleje sa čokoládovou polevou.
   </p>
   <p>
   </p>
   <p>
    <span class="bold">
     <strong>
      679. Anglické pečivo k čaju
     </strong>
    </span>
   </p>
   <p>
    55 deka múky, 5 gr. sody bikarbony, 20 deka cukru s vanilkou, 10 dg masla, osminu litra
         smotany, 1 žĺtok a jedno celé vajíčko. Zamiesi sa, vyvaľká na hrúbku noža, trelcom sa
         pocifruje (ozdobí), potom vykrajujú sa rozličné hviezdičky, podkovky, pagáčiky a iné. Na
         pomastenom plechu pečie sa 10-15 minút v mierne horúcej rúre.
   </p>
   <p>
   </p>
   <p>
    <span class="bold">
     <strong>
      680. Suché pečivo
     </strong>
    </span>
   </p>
   <p>
    4 celé vajíčka miešajú sa s 28 deka cukru za hodinu, potom pridáva sa po lyžici múky,
         ktorej má byť tiež 28 deka. Na pomastený a múkou posypaný plech ukladajú sa lyžicou malé
         homôlky, nechajú sa 2 hodiny na teplom mieste sušiť, potom upečú sa dosť chytro. Státim
         stanú sa chutnejšími.
   </p>
   <p>
   </p>
   <p>
    <span class="bold">
     <strong>
      681. Suché pečivo s hrozienkami
     </strong>
    </span>
   </p>
   <p>
    Do kotlíčka vsype sa 21 deka cukru, 3 bielky a na koniec noža voňavých hrebíčkov. Kotlík
         postaví sa na kraj sporáka, cukor s bielkami šibe sa, kýmkoľvek nezhustne. Keď je náležite
         hustý, primieša sa 21 deka múky. Z mocného papieru urobí sa škarnicľa (kornút) a tou
         vytláčajú sa na pomastený plech pyšteky, venčeky alebo piškóty. Do každého vtlačí sa jedna
         hrozienka. Keď je niečo zaschnuté, dá sa pečivo do rúry viacej usušiť, ako upiecť. Upečené
         vyzerá ako glazúrou obtiahnuté.
   </p>
   <p>
   </p>
   <p>
    <span class="bold">
     <strong>
      682. Zákusky k čaju
     </strong>
    </span>
   </p>
   <p>
    14 deka cukru, 2 celé vajíčka miešajú sa pol hodiny, pridá sa 14 deka múky a citronovej
         kôrky. Kávovou lyžičkou kladú sa na voskom potretý plech drobné pyšteky, potom nechajú sa
         na teplej peci asi dve hodiny sušiť a konečne upiecť.
   </p>
   <p>
   </p>
   <p>
    <span class="bold">
     <strong>
      683. Pyšteky
     </strong>
    </span>
   </p>
   <p>
    28 deka sušeného cukru mieša sa s 3 bielkami, pridá sa za 2 lyžice esencie, trošku
         vanílie a to sa mieša za hodinu na hustú masu. 28 dg očistených orechov pridá sa k
         predošlému. Na plech položí sa čistý papier, na papier kladú sa lyžičkou čím rožkatejšie
         malé kôpočky. V rúre, na polo vychladnutej, sušia sa za niekoľko hodín, lebo v horúcej by
         zažltly a neboly by pekné, biele.
   </p>
   <p>
   </p>
   <p>
    <span class="bold">
     <strong>
      684. Čokoládové pyšteky
     </strong>
    </span>
   </p>
   <p>
    3 bielky, trošku vanílie, trošku citronovej kôrky, 14 deka mandlí, 14 deka cukru, 1
         tablička čokolády, 3 lyžice žemľových omrviniek, smieša sa spolu, z povstalej hmoty tvoria
         sa guľky, kladú na voskom natretý plech a pri miernom ohni upečú.
   </p>
   <p>
   </p>
   <p>
    <span class="bold">
     <strong>
      685. Jemnejšie pyšteky
     </strong>
    </span>
   </p>
   <p>
    Na tanieri rozpustí sa nad horúcou vodou 25 deka čokolády. Zo dvoch kávových lyžičiek
         vody zvarený syrup naleje sa na čokoládu a trie sa, kým je nie hladké. Keď sa čokoláda s
         cukrom dobre vymiešala, pridá sa rozpusteného masla (asi ako orech) a 20 deka troška
         užiarených, mletých mandlí, z polovice na rezančeky pokrájaných, z polovice mletých. Na
         mramorovej platni robia sa malé guľôčky a nechajú sa sušiť.
   </p>
   <p>
   </p>
   <p>
    <span class="bold">
     <strong>
      686. Mandlové pyšteky
     </strong>
    </span>
    (hubičky)
   </p>
   <p>
    12 deka tlčeného a preosiateho cukru mieša sa so snehom z jedného bielka ušľahaným za
         štvrť hodiny, k tomu pridá sa šťava z jedného citrona a mieša sa ešte, kým je nie husté.
         Zatým dá sa 25 deka olúpaných a strúhaných mandlí, dobre sa smiešajú s cukrovým snehom a
         ukladajú sa malé pyšteky na oblátky alebo i na voskom natretý plech. V chladnej rúre sa
         pečú; môžu sa i ľadom okrášliť ale i tak ostať.
   </p>
   <p>
   </p>
   <p>
    <span class="bold">
     <strong>
      687. Orieškové puserlíky
     </strong>
    </span>
   </p>
   <p>
    2 bielky sa so 14 deka cukru dobre vymiešajú, dnu sa dá 14 deka trocha obsušených,
         zomletých orieškov a potom sa robia malé guľky, kladú sa na vymastený plech a pečú sa
         bledo.
   </p>
   <p>
   </p>
   <p>
    <span class="bold">
     <strong>
      688. Snehové pyšteky
     </strong>
    </span>
   </p>
   <p>
    18 deka cukru, 12 deka tlčených mandlí alebo orechov. Z troch bielkov tuhý sneh sa
         zpracuje a z tejto hmoty kladú sa malé hromádky na voskom potretý plech. Pečú sa 5 minút
         pri dosť silnom ohni.
   </p>
   <p>
   </p>
   <p>
    <span class="bold">
     <strong>
      689. Rožteky Štefánia
     </strong>
    </span>
   </p>
   <p>
    Na rajnici mieša sa sneh zo 4 bielkov so štvrť kg cukru. Potom na sporáku pri ustavičnom
         miešaní dobre sa zohreje, zatým dá sa štvrť kg mletých lieskovcov, na lopáre so sypkým
         cukrom šúľajú sa malé podkovky a dajú sa upiecť.
   </p>
   <p>
   </p>
   <p>
    <span class="bold">
     <strong>
      690. Vaníliové rožteky
     </strong>
    </span>
   </p>
   <p>
    24 i pol dg múky dať na tablicu, 17 i pol dg čerstvého masla, 7 dg s vaníliou tlčeného,
         jemne preosiateho cukru, 9 deka olúpaných, veľmi mäkko potlčených mandlí (nesmie byť ani
         najmenšia hrčka), to spolu smiesiť, z cesta urobiť malé, rovné rožteky a klásť na plech.
         Mastiť sa nemajú; piecť sa musia povoľne, aby nedostaly farbu. Horúce sa majú brať nožom
         dolu, veľmi jemným, vaníliovým cukrom posypať (panírovať) a odložiť. Vyzerajú celkom biele
         a dajú sa i držať. Hodia sa na zákusky po káve.
   </p>
   <p>
   </p>
   <p>
    <span class="bold">
     <strong>
      691. Gaštanové rožteky
     </strong>
    </span>
   </p>
   <p>
    Smiesi sa: 28 deka múky, 28 deka čerstvého masla, 2-3 deka v mlieku rozpustených droždí,
         troška tlčeného cukru, 3 žĺtky v hladké, vláčne cesto, ktoré sa nechá za hodinu kysnúť.
         Zkysnuté tenko vyvaľkať, z neho formičkou, čo sa pampúšky (buchty) vykrajujú, vykrajovať
         koláčiky, ktorých môže byť z toho cesta i do 50 kúskov.
   </p>
   <p>
    <span class="emphasis">
     <em>
      Plnienka
     </em>
    </span>
    : Pol kg uvarených, obielených a cez sito pretretých
         gaštanov smieša sa s pol kila vaníliovým cukrom; týmto sa kúsky cesta hrubo naplnia,
         zakrúcajú vo forme rožtekov, kladú na plech, pomastia vajíčkom a dosť strmo upečú.
   </p>
   <p>
   </p>
   <p>
    <span class="bold">
     <strong>
      692. Rožteky
     </strong>
    </span>
   </p>
   <p>
    Pohár smotany, pohár (rozpusteného) masla, pohár cukru, 3 poháre múky spolu smiesiť, z
         cesta našúľať rožteky, vajíčkom potreť, mandlami a cukrom posypať a pekne upiecť.
   </p>
   <p>
   </p>
   <p>
    <span class="bold">
     <strong>
      693. Orieškové guľky
     </strong>
    </span>
   </p>
   <p>
    10 deka cukru zvarí sa na hustý syrup, do neho zamieša sa 10 deka mletých lieskovcov,
         ktoré pred mletím troška upražíme. Nožom do studenej vody namočeným robia sa guľky, do
         mletej čokolády sa obaľujú, na tanier alebo papier ukladajú a na vzduchu sušia.
   </p>
   <p>
   </p>
   <p>
    <span class="bold">
     <strong>
      694. Podkovky z lieskovcov
     </strong>
    </span>
   </p>
   <p>
    16 deka masla, 21 deka múky, 6 deka cukru, 12 deka mletých lieskovcov zamieša sa spolu,
         z toho cesta robia sa drobné podkovky a upečú. Horúce panírujú sa v cukre s vaníliou.
   </p>
   <p>
   </p>
   <p>
    <span class="bold">
     <strong>
      695. Maslové rožteky
     </strong>
    </span>
   </p>
   <p>
    28 deka masla, 8 žĺtkov, cukru podľa vôle, múky toľko sa zamiesi, aby bolo cesto tak
         tuhé, aby sa priecničky, alebo malé rožteky daly urobiť. Horúce posýpajú sa vanilkovým
         cukrom.
   </p>
   <p>
   </p>
   <p>
    <span class="bold">
     <strong>
      696. Vaníliové venčeky
     </strong>
    </span>
   </p>
   <p>
    11 deka cukru s vaníliou, 18 dg múky, 14 dg masla zamiesi a vyvaľká sa. Plechovou
         formičkou vykrajujú sa pagáčiky, z ktorých sa i prostriedok vykrojí. Venčeky potierajú sa
         bielkom, posýpajú hrubým, i farbeným cukrom a sekanými mandlami. Po upečení spájajú sa dve
         a dve s jemným lekvárom.
   </p>
   <p>
   </p>
   <p>
    <span class="bold">
     <strong>
      697. Citronové pečivo
     </strong>
    </span>
   </p>
   <p>
    14 deka masla, 7 deka cukru na penu miešať, z 1 citrona šťavu a kôrku, 14 deka múky, dať
         na dosku, vyvaľkať, rozličné formičky vytláčať, upiecť, podľa ľúbosti i zaváraninou
         okrášliť.
   </p>
   <p>
   </p>
   <p>
    <span class="bold">
     <strong>
      698. Anýzové prúžky
     </strong>
    </span>
   </p>
   <p>
    13 deka múky, 13 deka mandlí, 13 deka cukru, 3 žĺtky, za lyžičku anýzového likéru alebo
         výťažku. Cesto sa zamiesi, z neho ušúľajú sa štangličky, potrú bielkom, posypú cukrom a
         mandlami a pomaly pečú.
   </p>
   <p>
   </p>
   <p>
    <span class="bold">
     <strong>
      699. Švédske pečivo
     </strong>
    </span>
   </p>
   <p>
    Toto je výdatné, dobré k čaju a dá sa držať. 28 deka cukru, 5 celých vajíčok mieša sa,
         kým sa nezpení, 42 deka múky zamieša sa, dnu (možno i viac), hodne tlčenej škorice,
         hrebíčky, trošku amonium (dostať v lekárni), smiešať dovedna, vyložiť na dosku, rozhrnúť a
         formičkami rozličné kúsky vykrajovať. Na pomastený plech poklásť, vajíčkom pomastiť,
         mandlami posypať a piecť.
   </p>
   <p>
   </p>
   <p>
    <span class="bold">
     <strong>
      700. Mandlové pruhy
     </strong>
    </span>
   </p>
   <p>
    28 deka bielych a mletých mandlí, 28 deka cukru, 2 bielky, trošku citronovej šťavy,
         niečo hrebíčkov, škorice, všetko spolu smiešať, vyvaľkať, podlhovasté kúsky podľa ľúbosti
         nakrájať, dať na oblátky alebo na voskom natretý plech a upiecť. Po upečení natre sa každý
         kus cukrom, smiešaným s bielkom, a takto len nechať usušiť.
   </p>
   <p>
   </p>
   <p>
    <span class="bold">
     <strong>
      701. Pomarančové zákusky
     </strong>
    </span>
   </p>
   <p>
    Štvrť kila cukru v celosti obtre sa na dvoch pomarančoch, potom potlčie; k nemu pridá sa
         šťava z pol pomaranča, mieša sa za pol hodiny, zatým pridá sa ešte niečo pomarančovej šťavy
         a mieša sa, kým nezhustne. Na oblátky sa natre, mandlami posype a pečie.
   </p>
   <p>
   </p>
   <p>
    <span class="bold">
     <strong>
      702. Mandlové pruhy
     </strong>
    </span>
    (iné)
   </p>
   <p>
    Štvrť kila bielených a drobno tlčených mandlí, štvrť kila jemného cukru s 1 žĺtkom spolu
         zmiesiť, kôrku z 1 citrona dnu zotreť, rozvaľkať a potreť touto oblievkou: K bielku pridá
         sa toľko cukru, aby sa mohlo náležite na husto vymiešať, týmto cukrom cesto potreť a z
         cesta krájať pruhy na prst šíre a na prst zdĺže, konce kosom rezať, aby pruhy pekne
         vyzeraly. Ťapšu pomastiť, múkou posypať a na ňu nožom ukladať pruhy. Pri pečení dávať
         pozor, aby nezčervenely.
   </p>
   <p>
   </p>
   <p>
    <span class="bold">
     <strong>
      703. Londýnske pruhy
     </strong>
    </span>
   </p>
   <p>
    21 deka múky, 14 deka masla, 7 deka cukru, 3 žĺtky. Zamiesi sa cesto, vyvaľká a položí
         na plech. Potom potre sa jemným lekvárom a na to hodne snehom. Sneh ušľahá sa zo 3 bielkov,
         21 deka cukru, 14 deka nebielených mandlí. Upečie sa pri miernom ohni, upečené pokrája sa
         na podlhovasté kúsky.
   </p>
   <p>
   </p>
   <p>
    <span class="bold">
     <strong>
      704. Pečivo ku čaju
     </strong>
    </span>
   </p>
   <p>
    35 deka na hrubo tlčeného cukru, voňavé hrebíčky, škoricu, kôrku z celého citrona miešať
         s troma celými vajíčkami za pol hodiny. Zatým pridať 20-25 deka jemnej múky, spolu zmiesiť,
         tablicu posypať múkou, cesto dať na ňu, rozvaľkať, trelcom popritláčať, krájať na
         podlhovasté kúsky, tieto poklásť na pomastený plech a pri slabom ohni upiecť. Sú tvrdé, ale
         dlho vydržia.
   </p>
   <p>
   </p>
   <p>
    <span class="bold">
     <strong>
      705. Francúzsky suchár
     </strong>
    </span>
   </p>
   <p>
    Odváži sa: koľko váži 5 vajíčok, toľko cukru, koľko vážia tri, toľko múky. Cukor vysype
         sa do misy, doň zabijú sa žĺtky, spolu sa miešajú, kým sa nepení, potom pridá sa sneh z 5
         vajec a múka. Na príchuť citronovej kôrky. Na spodok podlhovastého plechu dá sa list
         bieleho papieru, na ten vyleje sa hmota a upečie. Upečené krája sa na tenké, podlhovasté
         kúsky a môže sa usušiť.
   </p>
   <p>
   </p>
   <p>
    <span class="bold">
     <strong>
      706. Komisný chlieb
     </strong>
    </span>
    (Kommissbrot)
   </p>
   <p>
    14 deka múky, 14 deka cukru, 1 tablička jemnej čokolády na trelci porajbanej pomieša sa
         spolu a zmiesi sa s dvoma žĺtkami a so snehom z dvoch bielkov. K tomu pridá sa niekoľko
         celých mandlí, troška škorice, hrebíčkov; na prst zhruba sa na plech rozotre a pri miernom
         ohni upečie. Upečené krája sa na podlhovasté kúsky.
   </p>
   <p>
   </p>
   <p>
    <span class="bold">
     <strong>
      707. Lekvárnik
     </strong>
    </span>
   </p>
   <p>
    14 deka masla mieša sa s 8 žĺtkami; pridajú sa so dve lyžice cukru, za 10 hal. droždia,
         ktoré rozpustilo sa s troškou sladkej smotany. Múky zamiesi sa toľko, koľko je potrebné,
         aby bolo cesto hladké a stredne tuhé. Nechá sa podkysnúť; potom rozdelí sa na dva kusy,
         rozvaľká, jeden kus položí sa na plech, potre lekvárom (povidla) alebo jemnou zaváračkou,
         druhý sa tiež rozvaľká, položí na ten prvý, potre vajíčkom, popichá vidličkou, posype
         mandlami a hrubo tlčeným cukrom.
   </p>
   <p>
   </p>
   <p>
    <span class="bold">
     <strong>
      708. Suchár
     </strong>
    </span>
   </p>
   <p>
    Mieša sa 21 deka cukru so 4 vajíčkami, kým sa nepení, pridá sa 14 deka múky, anýzu alebo
         citronovej kôrky. Na pomastenom plechu sa upečie a pokrája na tenké smidky.
   </p>
   <p>
   </p>
   <p>
    <span class="bold">
     <strong>
      709. Biskupský chlebík
     </strong>
    </span>
   </p>
   <p>
    14 deka cukru mieša sa so 4 žĺtkami; 5 deka mandlí, 5 deka veľkých hrozienok, 5 deka
         čiernych, drobných hrozienok, 5 deka na drobné kocky pokrájanej čokolády a podľa ľúbosti i
         dulového syra, tiež na kúsky pokrájaného. Konečne sneh zo 4 bielkov a 14 deka jemnej múky.
         Pečie sa v podlhovastej forme, upečené krája sa na kúsky.
   </p>
   <p>
   </p>
   <p>
    <span class="bold">
     <strong>
      710. Biskupský chlieb
     </strong>
    </span>
   </p>
   <p>
    2 celé vajíčka so 14 dekami cukru miešať na penu. Pridať toľko múky, 14 deka hrozienok,
         citronovej kôrky, 14 deka nelúpaných, čisto poutieraných mandlí. Konečne zo dvoch bielkov
         sneh. Plech sa vymastí a vysype omrvinkami alebo múkou. Keď je upečené, na úhľadné kúsky
         pokrájať.
   </p>
   <p>
   </p>
   <p>
    <span class="bold">
     <strong>
      711. Biskupský chlieb
     </strong>
    </span>
    (na iný spôsob)
   </p>
   <p>
    16 deka cukru s oranžovou príchuťou a 4 žĺtky trieť za hodinu, sneh zo 3 bielkov, 3 deka
         užiarených, na rezančeky pokrájaných mandlí, 5 deka hrozienok, 5 deka drobných, čiernych
         hrozienok, 3 deka na rezančeky pokrájanej citronády, 3 deka orechov a 12 deka múky. Hmota
         upečie sa v podlhovastej forme, po vychladnutí sa pokrája.
   </p>
   <p>
   </p>
   <p>
    <span class="bold">
     <strong>
      712. Biskupský chlieb
     </strong>
    </span>
    (na rýchlo a isto)
   </p>
   <p>
    Vezmú sa tri vajíčka, odváži sa toľko cukru, koľko vážia — a tiež toľko múky. Asi za
         hrsť mandlí pokrája sa na drobno, za hrsť veľkých hrozienok, tiež podrobiť. Najsamprv
         miešajú sa žĺtky s cukrom, potom pridá sa múky, mandlí, hrozienok, konečne sneh zo 3
         bielkov; do podlhovastej, vymastenej formy sa vyleje, pečie, kým sa povrch nepuká,
         ochladnuté na tenké lístky krájať. Tieto kúsky sú vhodné k čaju a držia sa dlho dobré a
         chutné.
   </p>
   <p>
   </p>
   <p>
    <span class="bold">
     <strong>
      713. Pečivo „Non plus ultra“
     </strong>
    </span>
   </p>
   <p>
    28 deka masla, 28 deka múky, 3 žĺtky, 2 lyžice cukru smiesiť s prídavkom citronovej
         kôrky — a malou formičkou vykrájať. Zo troch bielkov a 28 deka cukru vytrepať pyštekovú
         masu (sneh), na vrch položiť pagáčiky a upiecť. Keď sú upečené, po dve spolu moruľkovým
         lekvárom pospájať, pekne na misu alebo stojan poukladať. Toto je veľmi vkusné a chutné
         pečivo.
   </p>
   <p>
   </p>
   <p>
    <span class="bold">
     <strong>
      714. Zázvorníky
     </strong>
    </span>
   </p>
   <p>
    57 deka cukru, 4 celé vajíčka, 8 žĺtkov, 4 deka tlčeného zázvoru (ďumbieru, musí byť
         biely), na ostatok niečo amonium (Schnellsalz). Toto všetko mieša sa za hodinu. Múky sa dá
         toľko, aby cesto nebolo prituhé. Dá sa na tablicu, vyvaľká sa na pol malíčka zhrúba a
         formičkou vypichujú sa zázvorníky. Každý kus obráti sa vrchnou stranou na dol a položí na
         pomastený plech. Najlepšie je, keď sa zázvorníky spravia večer a ráno sa pečú.
   </p>
   <p>
   </p>
   <p>
    <span class="bold">
     <strong>
      715. Zázvorníky z menšej váhy
     </strong>
    </span>
   </p>
   <p>
    10 dg cukru, 10 dg múky, za 20-25 hal. zázvoru, 1 malé vajíčko a na koniec noža amonium.
         Na doske sa vymiesi, vypichujú sa zázvorníky a vrchnou stranou na dol kladú sa na voskom
         natretý plech.
   </p>
   <p>
    Namiesto vosku môže sa vziať i veľmi jemný stolový olej.
   </p>
   <p>
   </p>
   <p>
    <span class="bold">
     <strong>
      716. Skalické zázvorníky
     </strong>
    </span>
   </p>
   <p>
    Pol kila cukru, pol kila múky, 5 celých vajec, 1-2 deka zázvoru, na koniec noža amonium
         (Luftsalz). Cukor s vajíčkami mieša sa trištvrte hodiny, potom pridá sa všetko ostatné a
         vyloží na tablicu, vymiesi s múkou, vyvaľká sa na pol centimetra zhrúba, alebo i tenšie. Na
         plech kladú sa nie veľmi husto, na teplom mieste majú niekoľko hodín stáť a pri miernom
         teple piecť.
   </p>
   <p>
   </p>
   <p>
    <span class="bold">
     <strong>
      717. Iné predpisy na zázvorníky
     </strong>
    </span>
   </p>
   <p>
    1. 7 žĺtkov šľahá sa so 14 deka cukru až sa zpení a 4 deka masla; k tomu pridá sa 7 deka
         tlčeného, preosiateho zázvoru a 14 deka múky. Keď sa všetko dobre zpracuje, rozvaľká sa na
         1 cm. hrubo a vykrajujú sa formičkou zázvorníky, ktoré sa kladú na pomastený plech a pri
         miernom ohni pečú.
   </p>
   <p>
    2. Do hrnka dá sa pol kila cukru, 4 žĺtky, 4 celé vajíčka, hrnok postaví sa do studenej
         vody a dá sa spolu i s nádobou na sporák, kde sa šľahať musí dovtedy, kým nezhustne. Keď
         začína hustnúť, vezme a nechá sa vychladnúť. Potom zamiešať pol kila múky a 4 deka zázvoru.
         Rozhrnúť na doske, vykrajovať formičkou zázvorníky a klásť na voskom potretý plech. Asi dve
         hodiny sušia sa na peci, potom pečú sa zvoľna v rúre.
   </p>
   <p>
    3. Na 1 kilo múky 8 celých vajíčok, 8 žĺtkov, 1 kilo cukru, zázvoru podľa chuti, a za
         dve lyžičky amonium.
   </p>
   <p>
    4. Pol kila múky, pol kila cukru, 15 dg bielených, mletých mandlí, citronovú kôrku, za
         dve lyžičky zázvoru, 5 celých vajíčok. Vymiesiť, vyvaľkať, vypichovať a hneď piecť.
   </p>
   <p>
   </p>
   <p>
    <span class="bold">
     <strong>
      718. Pieporníky
     </strong>
    </span>
    (horvatské vianočné pečivo)
   </p>
   <p>
    Rozmieša sa 20 deka dobrej, bravčovej masti na penu, k nej sa pridá 15 deka tlčeného
         cukru, 5 žĺtkov, 1 celé vajíčko, trochu čierneho, tlčeného korenia, niečo papriky,
         hrebíčkovej vône, i pol kila rozpusteného medu. To sa zamiesi s múkou, až je cesto tak
         tvrdé, ako na rezance. Cesto vyvaľká sa na pol prsta hrubo na lokšu, do ktorej sa vtláča
         válok alebo módlik na vhodné obrázky povyrezávaný. Podľa vytlačených, štvorhranných vzorkov
         rozreže sa lokša nožom (alebo kolieskom), potom sa poukladajú na plech a upečú sa pri
         miernej horúčosti na zlato-žlto. Sú chutné kúsky zvlášť pre pánov k vínu. V nedostatku
         vyrezávaného váľka môže sa cesto i trelcom vzorkovať, alebo nožom ako pagáčiky
         krížom-krážom ozdobiť.
   </p>
   <p>
   </p>
   <p>
    <span class="bold">
     <strong>
      719. Ruské pečivo k čaju
     </strong>
    </span>
   </p>
   <p>
    Sneh z 5 bielkov mieša sa s 50 deka cukru, a s ružovou vodou (za 10-15 hal. z lekárne)
         asi pol hodiny. Zatým pridá sa 25 deka múky a 25 deka ryžovej múky. Na lopáre sa všetko
         dobre prepracuje, asi hodinu nechá postáť, potom sa vyvaľká, vykrajujú sa drobné formičky,
         čím menšie, tým krajšie. Plechy sa pomastia, múkou posypú, aby žiadne hrčky neboly. Pečivo
         na plechoch pokladené musí do druhého dňa postáť, potom sa pozorne pečie, aby na vrchu
         ostalo biele. Je chutné, dá sa držať celú zimu. Behom času zmäkne.
   </p>
   <p>
   </p>
   <p>
    <span class="bold">
     <strong>
      720. Medovníky
     </strong>
    </span>
   </p>
   <p>
    Pol kila medu rozpustí sa na sporáku, čo je i teplejší, nezaškodí, do medu pridá sa
         toľko múky, aby sa dobre zamiešať dala. Vo vode rozpustí sa asi 1-2 dg salajky (potaše),
         prileje sa k medu tiež utlčenej škorice, voňavých klinčekov a citronovej kôrky. Takto
         pripravené cesto môže do druhého dňa stáť. Cesto dá sa na pomastený a múkou posypaný plech
         a zarovná sa, aby všade jednako hrubo bolo. Keď sa dobre pečie, má byť i trikrát tak
         vysoké, ako bolo za surova. Piecť sa musí zvoľna. Počas pečenia neslobodno plech mykať a
         vyťahovať, lebo ak je ešte nie zapečené, tak upadne. Keď sa upečie, nechá sa vychladnúť a
         potom sa pokrája na spôsob jarmočných medovníkov.
   </p>
   <p>
   </p>
   <p>
    <span class="bold">
     <strong>
      721. Medovníky
     </strong>
    </span>
    na iný spôsob
   </p>
   <p>
    Pol kila rozpusteného medu zamieša sa s chlebovou múkou. Hneď pridajú sa i dve celé
         vajíčka, asi 1-2 deka salajky, škorice, klinčeky a citronovej kôrky. Takto môže postáť.
         Potom sa dá na lopár, ak je voľné, primiesi sa múky, rozvaľká sa na tenko, hodne posype sa
         cukrom, v ktorom sa dobre rozmiešala malá dávka sody (bikarbona) a takto sa cesto zošúľa,
         ešte pomiesi a vyvaľká. Z tohoto môžu sa vypichovať drobné pagáčky (puserlíky), každý potre
         sa bielkom, posype cukrom a položí na pomastený a múkou posypaný plech. Alebo do každého
         položí sa polovička mandlí. Na marcipán odkrojí sa tenký kus cesta, aký je plech, položí sa
         na pomastený plech, potre sa bielkom, krížom-krážom sa vidličkou pocifruje, mandlami
         rovnomerne poprekladá, alebo posype sa hrubo tlčeným cukrom a mandlami. Pečie sa ako
         predošlé.
   </p>
   <p>
   </p>
   <p>
    <span class="bold">
     <strong>
      722. Marcipán
     </strong>
    </span>
   </p>
   <p>
    Pol litra medu, 1 liter múky, škorice, niečo klinčekov, 1 lyžicu masti, 2 lyžičky sody
         (bikarbona), za hrsť hrozienok, 4 žĺtky a zo 4 bielkov tuhý sneh. Na pomastený plech sa
         vyleje a pri veľmi miernom ohni pečie dobrú hodinu.
   </p>
   <p>
   </p>
   <p>
    <span class="bold">
     <strong>
      723. Medové pyšteky
     </strong>
    </span>
   </p>
   <p>
    65 deka grísovej múky, 30 deka cukru, 2 kávové lyžičky sody (bikarbony), 1 lyžičku
         klinčekov, citronovej kôrky, 8 lyžíc horúceho medu, 3 vajcia (z jednoho nechať bielok na
         mastenie). Cesto sa zamiesi, rozvaľká, vypichujú sa drobné pagáčiky, ktoré sa bielkom
         natierajú, sekanými mandlami posýpajú a na pomastenom plechu pečú. Z tohoto cesta vystane
         140 kusov.
   </p>
   <p>
   </p>
   <p>
    <span class="bold">
     <strong>
      724. Nugát
     </strong>
    </span>
   </p>
   <p>
    Túto jemnú zákusku robia vo Francúzsku a v Itálii, ale už je aj u nás udomácnená. Je
         chutná a dá sa dosť dlho držať. Nugát pripravuje sa biely i tmavý, ale i ružový s prídavkom
         ružovej vody a alkermešu. Nasledujúci je tmavý: Sneh zo štyroch bielkov šľahá sa ďalej so
         40 dekami jemného cukru. K tomu sa pridá tlčenej vanílie a citronovej kôrky. Medzitým zvarí
         sa pol litra jemného medu (čím lepší med, tým lepšie pečivo). Med sa má variť za 8 minút,
         potom dá sa dnu sneh a 42 deka na kúsky polámaných jadier vlašských orechov. Ešte i s týmto
         má sa variť, tak že sa hmota lepí. Tých 8 minút počíta sa od začiatku varenia. Na dosku
         položí sa veľká karlovarská oblátka, na ňu vyleje sa rýchlo horúca hmota, zručne sa
         rozotrie, na túto položí sa druhá oblátka, popritláča sa a môže sa i doštičkou a nejakým
         závažím obťažiť. Ak je dosť suché, môže sa krájať hneď, ak nie, tak nechá sa do druhého
         dňa. Pokrája sa na tenké podlhovasté kúsky, ktoré sa dajú dlho držať.
   </p>
   <p>
   </p>
   <p>
    <span class="bold">
     <strong>
      725. Oblátky
     </strong>
    </span>
   </p>
   <p>
    Na liter sohriateho mlieka vezme sa 60 deka múky a 3-4 deka masla alebo masti. Múka dá
         sa na misu, k nej 12 deka cukru, škorice, vanílie a možno i hrebíčkov. Do múky prilieva sa
         mlieko len po menej, aby sa múka dobre zamiesila. Cesto musí sa vytrepať na hladko, potom
         sa ďalej prisýpa múky, kým stačí. Keď cesto postojí, zhustne, vtedy prileje sa mlieko.
         Železo preď pečením musí byť očistené, na otvorenom ohni s oboch strán zohriate. Potom sa
         železo pomastí pierkom, v masti namočenom alebo kožkou z dobrej slaniny, naleje sa za
         lyžicu cesta, železo sa pomaly zatvára a s oboch strán sa hreje. Za niekoľko minút je
         oblátka upečená, železo sa otvorí, oblátka podoberie sa nožom, sníme a ukladá na papier.
         Prvé sú obyčajne nezdarené, treba i ochutnať, či sú dosť sladké alebo dosť krehké.
         Jednotlivé podrobnosti dajú sa len častým zkusovaním privlastniť. To isté i pri trúbelkách,
         ktoré po upečení musia byť rýchlo zakrúcané.
   </p>
   <p>
    Cesto na trúbelky je iné. Najlepšie je ale toto: 6 až 7 deci mlieka, pol kila múky, dva
         žĺtky, niečo vanílie, štvrť kila cukru a za dve lyžičky rozpusteného masla.
   </p>
   <p>
   </p>
   <p>
    <span class="bold">
     <strong>
      726. Škarnicle
     </strong>
    </span>
   </p>
   <p>
    Z piškótového cesta lejú sa neveľké koláčiky na pomastený plech. Keď sú upečené, za
         horúca zkrúcajú sa do podoby škarniciel (kornout) a kladú sa na bok. Pred nastolením plnia
         sa smotanovou penou.
   </p>
   <p>
   </p>
   <p>
    <span class="bold">
     <strong>
      727. Plnený španielsky vietor
     </strong>
    </span>
   </p>
   <p>
    Na oblátky sa pokladie po kúsku nejakej jemnej, cukrovanej ovociny, na každú položí sa
         za lyžičku snehu, vyšľahaného zo 4 bielkov, a z cukru toľko, čo 4 vajíčka vážia. Plech
         položí sa do chladnej rúry, kde sa sneh nechá usušiť.
   </p>
   <p>
   </p>
   <p>
    <span class="bold">
     <strong>
      728. Falošné orechy
     </strong>
    </span>
   </p>
   <p>
    28 deka bielených a jemno mletých mandlí, 28 dg cukru zamiesi sa s 2 žĺtkami. Cesto
         zamiesi sa na dvoje. Jedno ostane biele, druhé sa zafarbí čokoládou. Z tohoto tvoria sa
         polovice škrupiny. Keď jesto na to formičky, tak sa do tých vtláčajú, inak ale modelujú sa
         len v ruke. Z bielej polovice sa vyberajú jadrá, oboje spája sa bielkom a k vysušeniu
         kladie sa na sito. Hodia sa na vianočný stromček.
   </p>
   <p>
   </p>
   <p>
    <span class="bold">
     <strong>
      729. Čokoládové orechy
     </strong>
    </span>
   </p>
   <p>
    Očistené vlašské orechy pomelú sa jemno, odvážia a tiež toľko tlčeného cukru, na to sa
         naleje trocha araku, aby z toho povstalo cesto, z ktorého sa potom robia malé okrúhle
         mušle, ako polovice škrupiny z orecha. Čokoláda sa rozpustí s trochu vodou a orechové mušle
         sa dnu zamočia, aby ich čokoláda celkom obtiahla. Medzitým sa polovičaté orechy v hustom
         syrupe pomáčajú, usušia a do každej hotovej orechovej škrupiny sa jeden vtlačí. Hotové
         čokoládové orechy zakrúcajú sa do papierikov.
   </p>
   <p>
   </p>
   <p>
    <span class="bold">
     <strong>
      730. Datlové koláčiky
     </strong>
    </span>
   </p>
   <p>
    3 bielky a 15 deka vaníliového cukru mieša sa na penu, potom sa pridá 12 deka jemno
         mletých orechov a 15 gr. na drobné rezančeky pokrájaných datlí, ktoré sa pred tým v letnej
         vode opláknu a dobre usušia. Z toho sa potom robia lyžicou podlhovasté, ako datle koláčiky
         na pomastený plech a pečú sa pomaly do zlatožlta. Hotové sa obtiahnu ružovou glazúrou, do
         prostriedku sa vtlačí polovica dobre obkvapkanej čerešne a dajú sa usušiť do rúry.
   </p>
   <p>
   </p>
   <p>
    <span class="bold">
     <strong>
      731. Zákusky „Columbia“
     </strong>
    </span>
   </p>
   <p>
    25 deka čokolády sa jemno porajbe, 15 deka mletých sladkých mandlí, 9 dg citronády sa
         pokrája čo najjemnejšie, 25 deka cukru rozpustí sa s 5 jedácimi lyžicami vody a nechá
         svariť a primiešajú sa predošlé veci. Porcelánový tanier sa potre stolovým olejom, dobre
         rozmiešaná masa dá sa na to a zatlačí sa hladko rukou, asi pol cm. vysoko. Nechá sa asi deň
         stáť a potom sa pokrája na malé kúsky. Tieto sa pretiahnu po vrchu bielou cukrovou glazúrou
         a do prostriedka dá sa kúsok citronády.
   </p>
   <p>
   </p>
   <p>
    <span class="bold">
     <strong>
      732. Glazúrové gaštany
     </strong>
    </span>
   </p>
   <p>
    Gaštany sa oblúpajú, obaria a keď sú mäkké, očistia sa od kožtičky. Nechajú sa dobre
         usušiť. Mezitým varí sa 25 dg cukru s pohárom vody na hustý syrup. Gaštany sa po jednom
         napichnú na drôt, zamočia sa do syrupu, kým sú nie celkom obtiahnuté a hneď sa hodia do
         studenej vody, aby glazúra zatuhla. Osušia sa, postriekajú trochu nejakým likérom alebo
         arakom a tiež sa môžu pozakrúcať do papierikov.
   </p>
   <p>
   </p>
   <p>
    <span class="bold">
     <strong>
      733. Cukrová saláma
     </strong>
    </span>
   </p>
   <p>
    14 deka jemne tlčeného cukru, pol deka jemnej škorice, 6 tlčených hrebíčkov (klinčekov),
         2 tabličky roztretej (porajbanej) čokolády a 10 dg nebielených mletých mandlí spolu dá sa
         na jednu rajnicu. K tomu ešte pridať 3 i pol dg bielených, po šírke pokrájaných mandlí, 3 i
         pol dg drobno krájanej citronády a drobno pokrájanej kôrky z jedneho citrona. Na ohni sa to
         všetko spolu smieša, kým je nie horúce. Keď je dostatočne horúce, zabije sa do toho jedno
         vajíčko, rýchle zamieša, vyberie na dosku hodne cukrom posypanú, upraví sa na hrubú salámu
         (v cukre obalenú), zakrúti do papiera a odloží na suché miesto. Z toho dajú sa tenké lístky
         krájať ako z opravdovej salámy a zamiešať medzi iné pečivo, na pr. ku čaju.
   </p>
   <p>
   </p>
   <p>
    <span class="bold">
     <strong>
      734. Marcipánové zemiaky
     </strong>
    </span>
   </p>
   <p>
    14 deka očistených mandlí, 14 deka cukru, jeden bielok dovedna zmiesiť, drobné zemiaky
         robiť, do mletej čokolády obáľať a sušiť.
   </p>
   <p>
   </p>
   <p>
    <span class="bold">
     <strong>
      735. Gaštanové pralinky
     </strong>
    </span>
   </p>
   <p>
    Varené alebo pečené gaštany pretrú sa cez sito, pomiešajú sa s jemným cukrom na cesto, z
         ktorého tvoria sa guľôčky. Tie zmáčajú sa do tuhej čokoládovej polevy.
   </p>
   <p>
   </p>
   <p>
    <span class="bold">
     <strong>
      736. Mandlové pralinky
     </strong>
    </span>
   </p>
   <p>
    35 deka cukru rozpustí sa na hustý syrup, do neho dá sa 25 dg bielených tlčených mandlí,
         ktoré nechajú sa na málo prižiariť, 6 i pol deka prášku kakaového, 2 deka vanilkového
         cukru. Toto sa dobre pomieša, vyloží na tablicu, rozhrnie na koláč a z neho vypichujú sa
         novým náprstkom drobné pagáčiky; tieto omáčajú sa v čokoládovej poleve.
   </p>
   <p>
   </p>
   <p>
    <span class="bold">
     <strong>
      737. Makronky
     </strong>
    </span>
   </p>
   <p>
    Makronky sú drobné chutné kolieska (pyšteky) zo snehu, cukru a mandlí. Nesmú sa tedy s
         talianskymi makaronmi zameniť.
   </p>
   <p>
    Jemné makronky pripravia sa z 22 i pol dg cukru, zo 3 bielkov a 22 i pol dg mandlí.
         Cukor mieša sa s bielkami, pridá sa i šťava z jedneho citrona, potom mandle, ktorych
         polovica sa pokrája, druhá zomele. Plech pomastí sa voskom, naň ukladajú sa lyžičkou malé
         pyšteky a pečú sa pri miernom ohni. Z takej hmoty môže sa upiecť i torta, ktorá sa lekvárom
         spája a makronkami dookola ozdobí. Makronky priliepajú sa ku torte páleným cukrom.
   </p>
   <p>
   </p>
   <p>
    <span class="bold">
     <strong>
      738. Mandlové pečivo
     </strong>
    </span>
   </p>
   <p>
    28 dg nebielených mandlí na strojku s jemným struhadlom zomleť, sitom preosiať, dať do
         misky na kotlíčku, pridať 56 deka jemne mletého cukru, 8 bielkov, citronovú kôrku a všetko
         dobre premiesiť. Premiesenú masu dať do vrecúška (sáčku) z voskového plátna, sošitého v
         podobe trojuholníka, s otvorom na plechovú rúrku v priemere 1 cm. a vystrekovať z neho masu
         v podobe malých bochníčkov na slabo maslom pomastený a múkou poprášený plech. Potom sa
         pečie v mierne horúcej rúre. Z tejto masy možno tiež tvoriť pomocou spomenutého vrecúška
         rôzne vzorky pečiva.
   </p>
   <p>
   </p>
   <p>
    <span class="bold">
     <strong>
      739. Domino
     </strong>
    </span>
   </p>
   <p>
    Zamiesi sa cesto, ku ktorému sa odváži 14 deka masla, 21 deka múky, 8 i pol dg cukru, 3
         tabličky mäkkej čokolády a 2 žĺtky. Cesto vyvaľká sa na pol cm., potom položí sa na
         pomastený plech a upečie sa. Upečené obtiahne sa citronovým ľadom a pokrája sa na drobné,
         dominovým kamienkom podobné kostky. Zatým zomele sa pol tabličky čokolády, pridá sa k nej
         niekoľko kvapák vody a týmto pomocou papierovej škarnicle vytláčajú sa na pečivo bodky, ako
         na dominových kamienkoch. Tiež čiarky cez poly sa pretiahnu.
   </p>
   <p>
   </p>
   <p>
    <span class="bold">
     <strong>
      740. Medvedie tlapky
     </strong>
    </span>
   </p>
   <p>
    Cesto zamiesi sa na tablici, ku ktorému sa vezme 25 deka masla, 36 deka múky, 21 deka
         bielených mletých mandlí, 20 deka cukru, troška citronovej kôrky, hrebíčky a škorice. Z
         cesta sa vtláčajú kúsky do vymastených formičiek, ktoré k tomu účelu dostať kúpiť, a upečú
         sa pri miernej horúčosti. Po vybraní sa musí pozorovať, aby sa neodlámaly.
   </p>
   <p>
   </p>
   <p>
    <span class="bold">
     <strong>
      741. Patience
     </strong>
    </span>
    (pasians)
   </p>
   <p>
    Zo 3 bielkov ušľahá sa sneh, do neho zamieša sa 14 deka cukru, potom 14 i pol deka múky.
         Z papieru urobí sa silná škarnicľa, do nej dá sa snehu a pozorne vytláčajú sa na pomastený
         plech písmeny, číslice alebo iné drobné vzorečky.
   </p>
   <p>
   </p>
   <p>
    <span class="bold">
     <strong>
      742. Srňací chrbát
     </strong>
    </span>
   </p>
   <p>
    28 deka cukru trie sa s 15 žĺtkami za pol hodiny, pridá sa ešte 28 deka mandlí, omrvinky
         zo dvoch rožkov, citronovej kôrky, hrebíčkov a škorice, 3 tabličky zomletej čokolády a sneh
         z 10 bielkov. Podlhovastá forma sa vymastí, múkou posype, cesto vyleje sa do nej a dá sa
         piecť trištvrte hodiny. Len keď je studené, má sa vybrať z formy.
   </p>
   <p>
   </p>
   <p>
    <span class="bold">
     <strong>
      743. Cukrové hríbky
     </strong>
    </span>
   </p>
   <p>
    15 deka bielených a mletých mandlí zamiesi sa s 15 deka cukru a jedným bielkom na cesto,
         ktoré sa na dvoje rozdelí. Do jednej polovice zamiesi sa mletej čokolády, do druhej za
         lyžicu dobrého rumu alebo puncovej esencie. Z čokoládovej časti formujú sa najprv guľky,
         ktoré sa na ľavej dlani troška stľapkajú, zaokrúhlia, ako čoby boly hlávky malých hríbkov.
         Z druhej časti robia sa hlúbiky (korienky), ktoré vtlačia sa do hlávky a postavajú sa na
         čistú doštičku k usušeniu. Takto shotoviť sa môžu väčšie-menšie hríbky. Na vianočný
         stromček sa hodia, keď sa do malých košíčkov do mochu alebo stružlín z papieru ukladajú.
         Košíčky sa zavesia na stromček.
   </p>
   <p>
   </p>
   <p>
    <span class="bold">
     <strong>
      744. Cukrové retkevky
     </strong>
    </span>
   </p>
   <p>
    20 deka cukru (veľmi jemného), 20 dg mletých mandlí, jeden bielok a lyžica rumu zamiesi
         sa na cesto, z ktorého robia sa malé retkevky. Musí sa to robiť zručne a s istým vkusom.
         Retkevky nechajú sa sušiť, potom zabarvia sa buď šťavou z cvikly, buď šefranom, v špirituse
         rozpustenom, alebo niekoľkými kvapkami košenily, ktorá sa rozriedi tiež v špirituse s
         prídavkom liadku. Potom sa v nedostatku iného zeleného nastrihá z papieru zelených lístkov,
         napichá sa do retkeviek a niekoľké spolu sviažu sa zlatou šnúročkou a zavesia na stromček.
   </p>
   <p>
   </p>
   <p>
    <span class="bold">
     <strong>
      745. Okružky s maslom
     </strong>
    </span>
   </p>
   <p>
    Pripraví sa sypké cesto zo 14 dg múky, 10 dg masla, 5 deka cukru, z 2 varených a 1
         surového žĺtka, 5 deka drobno sekanej citronády, škorice a niečo mletej čokolády. Zamiesené
         vyvaľká sa na pol cm., pokrája sa na okružky, ako keď sa chlieb krája ku káve alebo k čaju.
         Okružky pokladú sa na plech, upečú sa a upečené obtiahnu ľadom, ktorý sa pripraví z 1
         bielka, pol žĺtka, cukru, šťavy a kôrky (na cukre obšúchanej) z jedneho pomaranča. Usušiť a
         na suché miesto až do upotrebenia odložiť.
   </p>
   <p>
   </p>
   <p>
    <span class="bold">
     <strong>
      746. Mandlové krivice
     </strong>
    </span>
   </p>
   <p>
    Tuhý sneh zo 3 bielkov šľahá sa so 17 deka cukru, potom 14 deka mandlí a naostatok 7
         deka múky. Na úzke pásy oblátok natre sa tejto hmoty, pečie sa voľne a ešte za horúca
         zohýňajú sa pruhy na váľku, aby boly úhľadné krivice. Potom môžu sa ľadom obtiahnuť, iným
         ľadom škarnicľou rozličné ozdoby vytláčať.
   </p>
   <p>
   </p>
   <p>
    <span class="bold">
     <strong>
      747. Krakovská saláma
     </strong>
    </span>
   </p>
   <p>
    10 dg mletých mandlí, 10 deka cukru, 1 lyžicu šípkového lekváru, hrsť bielych na kostky
         pokrájaných mandlí zamiesi sa v cukrovej múčke na tablici, utvorí sa v dlhú salámu, ktorá
         potre sa rumom a obalí cukrom. Krája sa na tenké listy a usuší sa v blízkosti pece.
   </p>
   <p>
   </p>
   <p>
    <span class="bold">
     <strong>
      748. Cukrová šunka
     </strong>
    </span>
   </p>
   <p>
    14 deka sekaných a 4 deka horkých obarených a veľmi mäkko tlčených mandlí zamiesi sa so
         14 deka cukrovej múčky a so dvoma bielkami. Cesto rozdelí sa na dvoje; do jedného dá sa
         rozličnej príchuti, potom zafarbí sa s alkermešom na ružovo a utvorí sa lebo na bochničku,
         alebo na hrubú klobásu. Druhá polovica sa na tú ružovú pekne narovná a dá sa v rúre usušiť.
         Alebo urobí sa hustý syrup zo štvrť kg cukru, do ktorého dá sa štvrť kg mandlí. Ostatné ako
         pri predošlom, len že sa posledné musí skorej pokrájať na lístky, aby veľmi neztvrdlo.
   </p>
   <p>
   </p>
   <p>
    <span class="bold">
     <strong>
      749. Dalausi
     </strong>
    </span>
    (rumunská lahôdka)
   </p>
   <p>
    Asi liter a 2 deci orechových jadier, 2 deci tlčeného maku, 2 deka hrebíčkov so škoricou
         pomieša sa so 6 deci prevareného medu. Keď je to vystydnuté, dá sa miešanina na ovlaženú
         dosku a sošúľa sa na dlhý, asi 4 prsty hrubý kus. Urovná sa a položí na suché miesto. Z
         toho krájajú sa kolieska a dávajú k čaju.
   </p>
   <p>
   </p>
   <p>
    <span class="bold">
     <strong>
      750. Čertove pilulky
     </strong>
    </span>
   </p>
   <p>
    10 deka lieskovcov jemno mletých, 3 lyžice medu, citronová kôrka (jemno posekaná), šťava
         z jedného pomaranča, niečo škorice, dve lyžičky rumu, nechá sa spolu asi pol hodiny variť.
         Z tejto hmoty tvoria sa guľôčky veľkosti lieskovca, obaľujú sa v mletej čokoláde a nechajú
         sa na suchom mieste sušiť.
   </p>
   <p>
   </p>
   <p>
    <span class="bold">
     <strong>
      751. Salonové cukríky
     </strong>
    </span>
   </p>
   <p>
    <span class="emphasis">
     <em>
      Čokoládové.
     </em>
    </span>
    20 deka cukru v kuse zamočí sa do čistej studenej vody
         a vloží do čistej rajničky. Cukor dá sa na oheň, aby sa rozpustil a zovrel. Za ten čas dajú
         sa 2 tabličky čokolády na papier do rúry, aby zmäkly. Keď sú mäkké, vyložia sa na
         porcelánový tanier, miešajú sa s prídavkom málo už prevareného syrupu, kým je nie hladká
         kaša. Syrup sa prilieva, konečne zamiesi sa všetek. Ak je husté, dá sa na zmočený a
         vyžmíkaný servítok, kde sa na prst zhruba narovná. Potom pokrája sa na kocky, nechá sa
         usušiť a usušené cukríky zakrúcajú sa do papierikov.
   </p>
   <p>
    <span class="emphasis">
     <em>
      Vaníliové.
     </em>
    </span>
    Do syrupu pridá sa kúsok vanílie.
   </p>
   <p>
    <span class="emphasis">
     <em>
      Kávové.
     </em>
    </span>
    Za lyžicu veľmi tuhej kávy sa prileje ku zhustnutému už
         syrupu.
   </p>
   <p>
    <span class="emphasis">
     <em>
      Ružové.
     </em>
    </span>
    V lekárni kúpi sa ružovej esencie a pridá k cukru. Tiež tam
         dostať esenciu hruškovú (hruškový likér) a iné. Tiež môže sa pridať rozličného, veľmi
         jemného lekváru, alebo iných jemných výťažkov.
   </p>
   <p>
   </p>
   <p>
    <span class="bold">
     <strong>
      752. Lieskovcové
     </strong>
    </span>
    (lískové oříšky)
   </p>
   <p>
    Zomleté lieskovce uvaria sa v trošku mlieka. Potom sa pretrú cez husté sito a pridajú sa
         ku syrupu. Ostatne sa pokračuje ako pri čokoládových, len že sa ešte niekoľko vybratých
         jadier veľmi jemno potlčie a pridá k cukru.
   </p>
   <p>
   </p>
   <p>
    <span class="bold">
     <strong>
      753. Citronové a pomarančové
     </strong>
    </span>
   </p>
   <p>
    Cukor prv, než sa položí na rajnicu, obšúcha sa na citrone alebo pomaranči. Cukor sa
         mieša na tanieri, kým nezačína hustnúť, potom pridá sa pomarančovej šťavy. Z citrona len
         málo, alebo keď je cukor už cele hustý.
   </p>
   <p>
   </p>
   <p>
    <span class="bold">
     <strong>
      754. Pralinky
     </strong>
    </span>
   </p>
   <p>
    25 deka cukru zvarí sa na bublinku, potom dá sa do neho vanilky a za lyžicu hustej,
         sladkej smotany. Cukor sa vyleje na tanier a mieša sa, kým nezhustne. Z toho tvoria sa
         maličké guľky, ktoré zmáčajú sa do tekutej čokolády.
   </p>
   <p>
   </p>
   <p>
    <span class="bold">
     <strong>
      755. Jemné pralinky
     </strong>
    </span>
   </p>
   <p>
    Kus cukru podľa potreby zmočí sa do vody a dá sa variť, kým sa neťahá. Keď je dosť
         hustý, pridá sa dobrej sladkej smotany, rátajúc na 30 dg cukru jednu lyžicu smotany. Za tým
         sa cukor vyleje na tanier alebo na mramorovú dosku a nožom alebo lyžicou sa mieša, kým je z
         toho nie jemná hmota. Pridať sa môžu ešte bielené, jemno pomleté mandle, vanília alebo
         voňavý likér (maraschino), tiež sa môže dať zaváraného alebo cukrovaného ovocia, citronády
         a iné. Keď je hotové, krájajú sa malé štvorhrany, ktoré sa jednotlivé na guľky utvoria,
         každá guľka sa vidličkou zmáča do rozpustenej čokolády a kladie na bok. Čokoláda pripraví
         sa ako na polievanie torty, lenže nesmie byť riedka a má rýchle uschnúť.
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e9336">
       </a>
       XXII. Krémy a mrazivá
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    Pri krémoch treba poznamenať, že veci k tomu potrebné musia byť veľmi dobré, lebo ináče
         je výsledok nie zaručený. Na príklad musí byť smotana sladká a hustá. K tomu cieľu ochladí
         sa večernie mlieko, vyleje do vysokej nádoby s úzkym hrdlom, a dá do ľadovej alebo aspoň
         studenej vody. V úzkej nádobe vystúpi vrstva hustej smotany na samý vrch a dá sa snadnejšie
         sobrať, tak aby sa mlieko neprimiešalo, ináče sa smotana nedá na sneh ušľahať. Smotana sa
         pozorne soberie a dá sa na chladné miesto dovtedy, kým je potrebná. Šibe sa pomaly drôtom,
         akým sa zvykne sneh z bielkov; keď sa pomaly šľahá, trvá dlhšie, kým sa sneh spraví, ale
         keď sa rýchlo šibe, môže sa i to stať, že miesto snehu dostane sa maslo (najmä ak je
         smotana priteplá). Hotový sneh osladí sa vaníliovým cukrom podľa ľúbosti.
   </p>
   <p>
   </p>
   <p>
    <span class="bold">
     <strong>
      756. Ryžový krém
     </strong>
    </span>
   </p>
   <p>
    Potrebná miera umytej ryže dá sa do vrelej, niečo osolenej vody a nechá sa zovreť. Keď
         zovre, vyleje sa na sito, premyje sa studenou vodou a zavarí sa do mlieka s prídavkom kúska
         vanílie a masla. Ryža musí uvrieť na mäkko a predsa musí ostať celá. Keď je hotová, nechá
         sa vystydnúť. Do úplne studenej ryže pozorne zamieša sa po lyžičke zľahka smotanový sneh,
         aby sa nesekol alebo nerozišiel. Keď je už celý sneh zamiešaný, dá sa do formy, na spodok
         ktorej narovnávajú sa pekné zaváračky, ako sú orechy, dyne atď. Forma má byť taká, pri
         ktorej sa i dno otvára, no keď takej niet, môže sa dať ryža i na sklenenú misu, zaváračky
         sa pekne poukladajú na vrch a tak sa s misou položí na ľad alebo na studené miesto. Keď je
         ale forma, tá sa naplní, papierom zakryje, tuho zavre, a kde sa spojuje, natre sa hodne
         maslom, aby z ľadu nevnikla soľ do formy. Na ľade má byť krém asi 2 hodiny. Pred nastolením
         vyberie sa forma, maslo sa soškrabe, umyje, otvorí sa vrch, potom spodok a nechá sa zručne
         na misu vypadnúť. Keď niet formy a ľaďu, môže sa do ryže pridať i niečo vo vode rozpustenej
         želatiny (bielej). Najlepšie je, keď sa tento krém dá len na misu, ozdobí zaváraným ovocím
         a s misou položí na ľad.
   </p>
   <p>
   </p>
   <p>
    <span class="bold">
     <strong>
      757. Kávový krém
     </strong>
    </span>
   </p>
   <p>
    Z dobrej tuhej čiernej kávy vezme sa toľko, aby krém bol dosť tuhý. Do kávy vleje sa
         dobrá sladká smotana, aby spolu s kávou doplnila mieru 7 deci. Ku tomu pridá sa kúsok
         vanilky a zakryté nechá sa prevariť a za tým ochladiť. Kým káva chladne, mieša sa 8 žĺtkov
         s 28 deka cukru, kým je nie cele ľahké, mieša sa ďalej s kávou pomaly vlievanou, potom sa
         táto hmota dá na oheň a pri ustavičnom šibaní nechá sa zhustnúť (zovreť ale nesmie). V málo
         vode rozpustia sa 3 deka želatíny, primieša sa k predošlému, a všetko sa precedí do čistej
         nádoby, ale miešať sa musí i ďalej, aby sa neseklo a aby sa od bokov nesadlo. Z trištvrte
         litra smotany vytrepe sa tuhý sneh, keď krém už stydne, zamieša sa do neho, ale veľmi
         zľahka a zručne, aby sa v nádobe nesadol. Forma vymastí sa veľmi tenko jemným olejom,
         hotový krém dá sa do nej a položí sa na ľad (ale nesmie zamrznúť). Na spodok formy môže sa
         dať i sulc z ovocnej šťavy alebo zavárania, do toho tiež želatíny. Pred nastolením omočí sa
         forma do letnej (vlažnej) vody.
   </p>
   <p>
    K tomu sa pridávajú piškóty.
   </p>
   <p>
    Krém tento môže sa namiesto do formy dať i na sklenenú misu a okrášliť podľa vôle. Kto
         chce mať menej, môže sa pokúsiť s polovicou udanej hmoty.
   </p>
   <p>
    Čokoládový krém sa práve tak robí, lenže miesto kávy rozvarí sa čokoláda v mlieku,
         chladná sa potom mieša so žĺtkami a cukrom ako predošlé.
   </p>
   <p>
   </p>
   <p>
    <span class="bold">
     <strong>
      758. Kávový krém bez snehu
     </strong>
    </span>
   </p>
   <p>
    Prichystať 4 deci tuhej čiernej kávy, tiež toľko dobrej sladkej smotany, 6 žĺtkov miešať
         so 14 deka jemného cukru, kávu a smotanu vliať spolu i so žĺtkami do kotlíka, položiť na
         oheň a šibať, ale pozorovať, aby nezovrelo a neseklo sa. Potom vziať s ohňa, precediť do
         čistej nádoby a dovtedy miešať, kým neochladne. Medzitým rozpustiť 17 gr. želatíny v čistej
         vode a vliať do krému — a ďalej miešať, kým nezačína hustnúť. Vtedy obratne dať do formy,
         ktorá sa má veľmi jemným olejom tenučko natrieť, formu položiť na ľad alebo aspoň na veľmi
         chladné miesto, kým nezhustne. Ináče pokračuje sa podľa známeho spôsobu. Tak pripravuje sa
         i čokoládový krém.
   </p>
   <p>
   </p>
   <p>
    <span class="bold">
     <strong>
      759. Kávový krém
     </strong>
    </span>
   </p>
   <p>
    6 i pol deci mlieka povariť, do vrelého dať 7 i pol dg čerstvo pálenej dobrej kávy, za 5
         minút zakryté nechať stáť. Potom, — na ohni, — dať ešte 28 deka cukru do toho, 8 žĺtkov a
         toto miešať dovtedy, kým nezhustne. Potom vziať dolu s ohňa, ešte za chvíľu miešať a cez
         sito pretrieť. Konečne dať dnu 5 i pol deka vizoviny (vizový mechúr), rozpustenej v letnej
         vode, alebo želatíny (bielej), zamiešať, kým nevychladne a dať do formy alebo na sklenenú
         misku.
   </p>
   <p>
   </p>
   <p>
    <span class="bold">
     <strong>
      760. Čokoládový krém
     </strong>
    </span>
   </p>
   <p>
    Liter hustej smotany ochladiť tak, aby sa z nej dal sneh utrepať. Aby sa pri trepaní
         nesrazil, odkladá sa už vytrepaná pena na sito. Na ohni sa rozpustí 14 deka čokolády v
         štvrť litre vody a 14 dg cukru. Keď je to rozpustené a studené, pozorne sa zamieša so
         šľahanou smotanou, dá sa do formy alebo príhodnej misy a nechá sa na ľade ztuhnúť.
   </p>
   <p>
   </p>
   <p>
    <span class="bold">
     <strong>
      761. Vaníliový krém
     </strong>
    </span>
   </p>
   <p>
    Do mlieka alebo sladkej smotany dá sa 1 na poly prekrojený struk vanílie spolu prevariť,
         potom zakryté nechá sa vystydnúť a ďalej podľa predošlých udaní pokračovať.
   </p>
   <p>
    Na ten istý spôsob môže sa pripraviť i jemný
   </p>
   <p>
   </p>
   <p>
    <span class="bold">
     <strong>
      762. Rumový krém
     </strong>
    </span>
   </p>
   <p>
    alebo i s prídavkom voňavého likéru. Lenže, keď sa aj pokračuje podľa vyššie udaného
         spôsobu, na to treba pozorovať, aby sa rum alebo likér dal len vtedy, keď už krém stydne.
   </p>
   <p>
   </p>
   <p>
    <span class="bold">
     <strong>
      763. Krém s ruským čajom
     </strong>
    </span>
   </p>
   <p>
    Pri tomto zavarí sa malá čiastka ruského čaju do mlieka, zakryté nechá sa vychladnúť,
         precediť a podľa známeho spôsobu pripraviť.
   </p>
   <p>
    Do likerového krému sa môžu do formy dookola poklásť piškóty a tak naplniť krémom.
   </p>
   <p>
   </p>
   <p>
    <span class="bold">
     <strong>
      764. Krém z lieskových orieškov
     </strong>
    </span>
   </p>
   <p>
    14 deka lieskových jadier dá sa do rúry, potom utre sa v šate, aby šupiny sišly.
         Očistené utlčú sa na veľmi drobno, rozpustia sa smotanou a varia sa. Zakryté musia
         vychladnúť. Potom precedia sa cez servítok, aby krému bolo asi 7 deci. Potom pokračuje sa
         ako pri iných krémoch.
   </p>
   <p>
   </p>
   <p>
    <span class="bold">
     <strong>
      765. Malinový krém
     </strong>
    </span>
   </p>
   <p>
    1 i pol litra malín pretrieť cez sito, 28 dg tlčeného a preosiateho cukru smiešať s
         malinovou šťavou, aby sa cukor rozpustil, 3 deka želatíny rozpustiť a letný vliať do šťavy,
         zo 7 deci hustej smotany urobiť sneh, zľahka primiešať a pokračovať, ako je udané v
         predošlých predpisoch. Tak sa pripraví i jahodový krém.
   </p>
   <p>
   </p>
   <p>
    <span class="bold">
     <strong>
      766. Jahodový
     </strong>
    </span>
    (šmokvicový)
    <span class="bold">
     <strong>
      krém
     </strong>
    </span>
   </p>
   <p>
    Pol kila jahôd pretrie sa cez sito, potom smieša sa s pol kilom jemného cukru; 2 deka
         obvareného vízového mechúra precedí sa k tomu a konečne pol litra na sneh vytrepanej
         sladkej smotany smieša sa zľahka a dá do formy, ktorá sa natrie veľmi jemným mandlovým
         olejom. Forma sa položí na ľad; a keď je treba, vyvráti sa na misu, na formu položí sa
         handra, do teplej vody zmočená, aby krém ľahšie vypadal.
   </p>
   <p>
   </p>
   <p>
    <span class="bold">
     <strong>
      767. Gaštanový krém
     </strong>
    </span>
   </p>
   <p>
    Pol kila gaštanov uvarí sa, po uvarení obieliť a pretrieť cez sito. K tomu pridať jeden
         žĺtok, niečo mlieka a podľa ľúbosti cukru. Povstalú hmotu cez trelce prepustiť hneď na misu
         do vysoka, okolo toho smotanový sneh.
   </p>
   <p>
   </p>
   <p>
    <span class="bold">
     <strong>
      768. Sulcovaný krém s vínom
     </strong>
    </span>
    (svips)
   </p>
   <p>
    Odváži sa v kuse 21 deka cukru, na tento obtrie sa pomarančová kôrka a jedna polovica
         citrona, 1 deci dobrého vína, 1 lyžica rumu a 5 žĺtkov. To sa na sporáku mieša, kým nepríde
         do varu a nezhustne; potom vezme sa od sporáka a mieša sa, kým neochladne. Asi poldruha až
         2 deka rozpustenej želatíny precediť, ďalej miešať, konečne sneh z 5 bielkov a zľahka
         zamiešať, do formy vyliať a na ľad položiť. Alebo sa dá do sklenenej misky, ktorá sa potom
         i na stôl donesie.
   </p>
   <p>
   </p>
   <p>
    <span class="bold">
     <strong>
      769. Pomarančový krém
     </strong>
    </span>
   </p>
   <p>
    Pol litra vína, 7 žĺtkov, šťava a kôrky z 2 pomarančov, 25 deka cukru varí sa na husto.
         Keď na poly vystydlo, pridá sa sneh zo 7 bielkov a 7 lístkov bielej rozpustenej želatíny.
         Potom sa precedí a dá do formy alebo na misu.
   </p>
   <p>
   </p>
   <p>
    <span class="bold">
     <strong>
      770. Vaníliový krém s jahodovou omáčkou
     </strong>
    </span>
   </p>
   <p>
    Mieša sa 8 žĺtkov so 14 deka cukru s vaníliou za pol hodiny, k tomu pridá sa 1 i pol
         deka rozpustenej želatíny a pena zo 4 deci sladkej smotany. Krém dá sa do formy, ako pri
         vyššie udaných predpisoch, nechá sa zastydnúť a keď sa vyklopí na misu, obleje sa jahodovou
         omáčkou zo 4 deci pretretých jahôd, osladenou 4 dekami jemného cukru.
   </p>
   <p>
   </p>
   <p>
    <span class="bold">
     <strong>
      771. Sulcované jablká
     </strong>
    </span>
   </p>
   <p>
    Olúpané, na štvorce pokrájané a jadier zbavené jablká uvaria sa v sladkej vode. Rozvariť
         sa nesmú, musia byť celé, pritom mäkké. Poukladajú sa na sklenenú alebo šalátovú misu.
         Cukor sa precedí, ešte raz sa nechá svariť, potom sa odstaví, pridajú sa k nemu 2 lístky
         rozpustenej želatíny, malinovej šťavy a tým zalejú sa jablká. Miska položí sa na ľad alebo
         na chladné miesto.
   </p>
   <p>
   </p>
   <p>
    <span class="bold">
     <strong>
      772. Sulcovaný krém
     </strong>
    </span>
   </p>
   <p>
    6 pomarančov a 4 citrony sa rozkrájajú, z ních sa vytlačí šťava do porcelánovej nádoby,
         k tomu sa pridajú 1-2 bielky a spolu sa položí na ľad asi na 1 hod. Potom sa dobre chladné
         šibe, kým sa nespraví sneh, 4 lístky želatíny sa rozpustia v málo vode, precedia a pridajú
         ku snehu. Cukru sa dá podľa potreby. Všetko toto dá sa na sklenenú misku alebo do formy a
         položí sa na ľad.
   </p>
   <p>
   </p>
   <p>
    <span class="bold">
     <strong>
      773. Sulcovaný krém z lieskových orieškov
     </strong>
    </span>
   </p>
   <p>
    Do 3 deci smotany zavarí sa 10 deka mletých lieskovcov, nechajú sa vystydnúť, pretrú sa
         cez servítok a roztrepú sa s 5-6 žĺtkami, cukrom a vaníliou podľa potreby, kým nezhustne.
         Od ohňa sa vezme, s nádobou sa položí do studenej vody a mieša sa ďalej, kým nevychladne.
         Potom sa pridá 8 deka rozpustenej želatíny a smotánkový sneh. Krém sa dá na sklenenú misu a
         položí na ľad. Pri upotrebení posype sa cukrom a orieškami.
   </p>
   <p>
   </p>
   <p>
    <span class="bold">
     <strong>
      774. Citronový sulc
     </strong>
    </span>
   </p>
   <p>
    42 deka cukru obtrie sa na 3 citronoch a potom potlčie sa na veľmi jemno; z 10 citronov
         vytlačí sa šťava, vleje sa do 7 deci vody; spolu sa na cukor precedí, aby sa rozpustil,
         konečne v málo vode rozpustia sa 3 deka želatíny, mieša sa všetko, kým nezhustne, potom sa
         dá do formy alebo na sklenenú misu a na ľad.
   </p>
   <p>
   </p>
   <p>
    <span class="bold">
     <strong>
      775. Datlový krém
     </strong>
    </span>
   </p>
   <p>
    Vybrané datle, asi 20 kusov, pokrájajú sa na drobné kúsky, potom sa uvaria s citronovou
         šťavou a málo vínom na hustý krém. Keď vychladne, primieša sa hustá smotanová pena a 4
         rozpustené lístky želatíny.
   </p>
   <p>
   </p>
   <p>
    <span class="bold">
     <strong>
      776. Parfait
     </strong>
    </span>
    (č. parfé)
   </p>
   <p>
    3 deci sladkej smotany prevaria sa pri pilnom miešaní s 5 žĺtkami, 28 deka cukru s
         vaníliou alebo s inou príchuťou. Keď je husté, odstaví sa a vychladí. Za tým ušľahá sa pena
         zo 3 deci sladkej smotany, zamieša sa s predošlým a dá sa do formy. Forma postaví sa na
         ľad, kde má ostať 5-6 hodín. Ľad má byť posekaný a posypaný soľou.
   </p>
   <p>
   </p>
   <p>
    <span class="bold">
     <strong>
      777. Parfait na spôsob torty
     </strong>
    </span>
   </p>
   <p>
    Z dobrej piškótovej hmoty upečie sa list asi na 3 cm. vysoký. Vloží sa do tortovej
         formy, naň narovná sa výš udaná hmota, do ktorej zamiešaly sa i bielené, mleté mandle (14
         deka). Tiež môže sa pridať drobno sekanej citronády, zavarenej dyne alebo iného, v cukre
         zavareného ovocia. Tortová forma položí sa na ľad, ale tak, aby ľadová voda do formy
         nevnikla. Môže sa položiť do inej nádoby. Keď tortu vybrať treba, podoberie sa nožom, forma
         sa otvorí a torta položí sa na podstavec.
   </p>
   <p>
   </p>
   <p>
    <span class="bold">
     <strong>
      778. Orechový parfait
     </strong>
    </span>
   </p>
   <p>
    28 deka mletých orechov, syrup z 28 deka cukru, 3 deci mlieka s vaníliou, 4 žĺtky, uvarí
         sa ako krém, keď vychladne, primieša sa za pohárik rumu a hustej smotanovej osladenej peny.
   </p>
   <p>
   </p>
   <p>
    <span class="bold">
     <strong>
      779. Parfait „Marta“
     </strong>
    </span>
   </p>
   <p>
    Pätnásť piškótov pokrája sa na drobné kostky a navlažia sa rumom alebo koňakom. Z pol
         litra smotany zbije sa tuhý sneh, zamieša sa k nemu roztretá čokoláda, tiež i cukor, aby
         bol dosť sladký. Do formy nasype sa najprv cukru, potom sa dá snehu; na sneh piškóty a tak
         na vrstvy, kým stačí. Toto je pre 8-10 osôb. Namiesto čokolády môže sa vziať i káva.
   </p>
   <p>
   </p>
   <p>
    <span class="bold">
     <strong>
      780. Ryžový
     </strong>
    </span>
   </p>
   <p>
    Ryža uvarí sa v mlieku, osladí sa vaníliovým cukrom. Keď vychladla, dá sa cukrovaného
         ovocia, naostatok hustá smotanová pena. Dá sa do formy a na ľad.
   </p>
   <p>
   </p>
   <p>
    <span class="bold">
     <strong>
      781. Mrazivo
     </strong>
    </span>
   </p>
   <p>
    Ku mrazivu potrebná je nádoba, v ktorej sa priprávané tekutiny dajú zmrznúť. Mrazivo sa
         musí miešať, aby všade rovno zmrzlo a netvorily sa ľadové krištálky. Kde niet takého
         prístroja, môže sa, ačpráve s nemalou prácou, pripraviť mrazivo v obyčajnom hlbokom hrnci
         (mliečniku), ktorý sa zasadí do rozkúskovaného, dobre posoleného ľadu. Ľad môže byť vo
         väčšom šafli. Mrazivo sa častejšie pomieša, aby rovno mrzlo. Ináče sú už formy na mrazivo
         nie tak drahé — a ľadu by malo byť v každej väčšej obci i v lete.
   </p>
   <p>
   </p>
   <p>
    <span class="bold">
     <strong>
      782. Vaníliové mrazivo
     </strong>
    </span>
   </p>
   <p>
    7 deci mlieka, kúsok vanílie, 8 žĺtkov, 22 deka cukru varí sa husté šodó a dá zamrznúť.
   </p>
   <p>
   </p>
   <p>
    <span class="bold">
     <strong>
      783. Citronové
     </strong>
    </span>
   </p>
   <p>
    Trištvrte litra vody, štvrť kila cukru, obšúchaného na citrone, zvarí sa, potom sa
         ochladí a pridá citronová šťava.
   </p>
   <p>
   </p>
   <p>
    <span class="bold">
     <strong>
      784. Malinové
     </strong>
    </span>
   </p>
   <p>
    Z čerstvo potlačených malín odváži sa štvrť kila šťavy, štvrť kila cukru, 1 bielok,
         spolu dobre sa vyšľahá a dá zamrznúť.
   </p>
   <p>
   </p>
   <p>
    <span class="bold">
     <strong>
      785. Tutti-frutti
     </strong>
    </span>
   </p>
   <p>
    Keď už mrazivo na ľade začína tuhnúť, pridá sa k nemu za tanierik drobno nakrájaného, v
         cukre zavareného ovocia (ako sú orechy, višne, dyne, moruľky) a citronády. S tým sa ešte
         mieša a nechá zamrznúť.
   </p>
   <p>
   </p>
   <p>
    <span class="bold">
     <strong>
      786. Ľadový punč
     </strong>
    </span>
   </p>
   <p>
    3 deci citronovej a pomarančovej šťavy, za 4 poháre vody, toľko cukru, pol pohára rumu
         zamiešať spolu a dať zamrznúť. Keď do poly zamrzlo, pomieša sa sneh z 8 bielkov a za
         častého miešania nechá sa zamrznúť. Podáva sa v sklenených šálkach alebo pohároch, ktoré
         pred naplnením majú byť na ľade ochladené, aby sa punč neztopil.
   </p>
   <p>
   </p>
   <p>
    <span class="bold">
     <strong>
      787. Mrazivo piškótové
     </strong>
    </span>
   </p>
   <p>
    Pol litra dobrej smotany ušľahá sa s 3 žĺtkami, k tomu sa za stáleho miešania zvoľna
         pridáva 7 deka tlčeného cukru a 20 deka jemne utlčených piškótov. Potom sa precedí a dá na
         ľad.
   </p>
   <p>
   </p>
   <p>
    <span class="bold">
     <strong>
      788. Mrazivo kávové
     </strong>
    </span>
   </p>
   <p>
    5 žĺtkov sa náležite ušľahá, pridá sa k nim hodne silnej kávy, 12 deka cukru a málinko
         čistej vody. To sa dá na sporák a pri ustavičnom miešaní nechá sa zhustnúť. Precedí sa a
         dovtedy sa šľahá, kým nevychladne, naostatok dá sa do zmrzlinovej formy.
   </p>
   <p>
   </p>
   <p>
    <span class="bold">
     <strong>
      789. Iné
     </strong>
    </span>
   </p>
   <p>
    Pol litra dobrej smotany sa varí, do nej sa vsype 6 deka pálenej a zomletej kávy, nechá
         sa povariť a potom sa precedí. Medzitým ušľahá sa sneh zo 3 bielkov, vleje sa do neho
         predošlé, vsype podľa ľúbosti cukru, dá sa zase na sporák a pri ustavičnom šľahaní nechá sa
         zhustnúť. Od ohňa sa vezme, zase sa šľahá, kým nevystydne. Potom sa dá do formy a dá na
         ľad.
   </p>
   <p>
   </p>
   <p>
    <span class="bold">
     <strong>
      790. Mrazivo čokoládové
     </strong>
    </span>
   </p>
   <p>
    Do náležite rozmiešaných 4 žĺtkov pridá sa silná uvarená čokoláda, hodne jemno tlčeného
         cukru a malinko vody, všetko sa na sporáku mieša, až úplne zhustne, na to sa precedí a dá,
         ako iná zmrzlina, na ľad.
   </p>
   <p>
   </p>
   <p>
    <span class="bold">
     <strong>
      791. Vaníliové mrazivo
     </strong>
    </span>
   </p>
   <p>
    2 celé vajíčka šľahajú sa v nádobe, postavenej na ohni, do ních pozvolna pridáva sa pol
         litra dobrej sladkej smotany a vanilkového cukru podľa potreby. Keď začína hustnúť, vezme
         sa od ohňa, šibe sa, kým nevychladne a dá sa na ľad ako predošlé.
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e9691">
       </a>
       XXIII. Zavárané ovocie a lekváre
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    <span class="bold">
     <strong>
      792. Čerešne v pare
     </strong>
    </span>
   </p>
   <p>
    Pri zaváraní čerešieň musí sa brať ohľad na to, aby boly veľké a zdravé, mäsnité a aby
         maly len malú kôstku. Môžu byť biele, červené alebo čierne. Oberú sa, umyjú a na site
         nechajú, aby odtiekly. Potom môžu sa i blanširovať, t.j. do čistej vriacej vody zavárať,
         ale len toľko, čo sa naraz sprace a len práve, aby sa sparily. Takýchto čerešieň sprace sa
         viac do pohárov. Zakryté nechajú sa vystydnúť a odtiecť, a suché kladú sa do pohárov.
         Syrupom sa zalievajú tak, aby od vrchu aspoň na tri prsty prázdne miesto zostalo. Potom sa
         flaše poobväzujú a dajú do pary alebo do peci za chlebom. (Syrup udaný je pod č. 530.)
   </p>
   <p>
   </p>
   <p>
    <span class="bold">
     <strong>
      793. Ovocie zavárané v špirituse
     </strong>
    </span>
   </p>
   <p>
    Osvedčený spôsob zavárania je i nasledujúci: Na 5 kilo čerešieň vezme sa 1 kilo cukru.
         Cukor zaleje sa vodou len toľko, čo poberie, potom sa prevarí. Do uvareného dá sa za kávovú
         lyžičku salicylového prášku, pomieša sa a tak zavárajú sa prichystané, očistené a umyté
         čerešne po toľko naraz, koľko sa vmestí. Keď troška povrely, vyberajú sa dierkavou varechou
         na misku; za tými dajú sa druhé a tak až dotiaľ, kým sa všetka zásoba neuvarí. Šťava, ktorá
         je pod uvarenými čerešňami, vyleje sa do tej, kde sa varily, a znovu sa dá variť. Keď
         zovrela, vezme sa so sporáka a pozorne, aby nevybúšilo, naleje sa do nej 2 deci čistého,
         tuhého liehu (špiritusu). Veľký pohár, ako na ugorky, plní sa: jedna vrstva čerešieň zaleje
         sa šťavou, potom zase čerešne a tak až do vrchu. Čerešne schladia troška vrelý cukor a tak
         je nie také nebezpečie, žeby pohár praskol. Pohár sa zaviaže a odloží.
   </p>
   <p>
    Na tento spôsob môže sa zavárať aj iné ovocie, lenže sa musí vziať pomerne viac cukru.
         Na pr. moruľky berú sa celé, neolúpané. Na 4 kilá moruliek vezme sa 1 kilo cukru, ostatné
         ako pri čerešniach.
   </p>
   <p>
    Keď sa do menších fliaš zavára, vezme sa viac cukru, pokračuje sa, ako pri predošlom,
         lenže sa nedá špiritus, ale ovocie ukladá sa do fliaš, tiež sa dobre zaviažu alebo
         zašróbujú a vystavia sa tuhému svetlu a slnečnému teplu.
   </p>
   <p>
   </p>
   <p>
    <span class="bold">
     <strong>
      794. Čerešne pitvané
     </strong>
    </span>
   </p>
   <p>
    V obchode zo železom predávajú želiezko, ktorým ľahko sa odstránia kôstky z čerešieň.
         Kôstok zbavené čerešne dávajú sa do väčších pohárov: vrstvu čerešieň, vrstvu cukru a tak až
         do vrchu. Za každou vrstvou má sa potriasť pohár, aby sa zmestilo čím viac čerešieň. Na
         vrch príde cukor, smiešaný so salicylovým práškom, tiež pridá sa škorice a hrebíčkov pre
         chuť. Pohár zaviaže sa tuho handričkou a pergamentovým papierom, vyloží sa na také miesto,
         kde slnce tuho hreje, a tam sa nechá za 14 dní. Každý deň sa má pohár zkrútiť, aby sa
         teplota rovno vyviňovala a cukor aby sa pustil. Takéto čerešne možno otvárať kedykoľvek,
         neplesnejú a sú dobrej chuti.
   </p>
   <p>
   </p>
   <p>
    <span class="bold">
     <strong>
      795. Čerešne s octom
     </strong>
    </span>
   </p>
   <p>
    Z čerešieň obstrihajú sa stopky do poly, potom sa umyjú, čistou šatou osušia a dajú sa
         do pohára. Na pol litra vínového octu alebo rozriedeného vínacetu dá sa 10-15 deka cukru,
         škorice a hrebíčkov. Ocot zovrie na chytrom ohni; vychladnutý naleje sa na čerešne. Vrch
         pohára zaviaže sa tuho papierom. Po 8 dňoch sa ocot zleje a prevarí, na čo sa opäť naleje
         na čerešne. To opakuje sa ešte dvakráť, konečne sa pohár obviaže pergamentovým papierom a
         odloží na suché a chladné miesto.
   </p>
   <p>
   </p>
   <p>
    <span class="bold">
     <strong>
      796. Čerešňová šťava
     </strong>
    </span>
   </p>
   <p>
    Čierne čerešne sa umyjú, od stôpok oberú, potom utlčú sa v mažiari spolu i s kôstkami.
         Pretrú sa cez čistú šatu a šťava sa odváži. Na kilo šťavy vezme sa trištvrte kila cukru.
         Cukor zaleje sa vodou, nechá variť, nečistota z neho sa sberá, potom dá sa doň i šťava a
         spolu sa varí. I pri tej treba penu soberať, kým sa ukazuje. Potom sa šťava odstaví, nechá
         vystydnúť a nalieva do fliaš. Flaše sa dobre zapchajú, zátky zalejú sa smolou alebo
         kolofoniou. Alebo sa dajú flaše do pary, ako iné ovocie.
   </p>
   <p>
   </p>
   <p>
    <span class="bold">
     <strong>
      797. Iná čerešňová šťava
     </strong>
    </span>
   </p>
   <p>
    Začiatok je ten istý, ako pri predošlom, lenže sa cukor berie utlčený. Spolu i so šťavou
         dá sa cukor do flaše a položí sa na studené miesto. Každý deň sa flaša potrasie, aby sa
         cukor rozpustil. Tak má stáť 8 dní. Potom sa nalieva do menších fliaš, flaše pozapchávajú
         sa novými zátkami, zalejú sa smolou a odložia sa na chladné a vzdušné miesto. Takáto šťava
         hodí sa najlepšie ku sulcom.
   </p>
   <p>
   </p>
   <p>
    <span class="bold">
     <strong>
      798. Čerešňový lekvár
     </strong>
    </span>
   </p>
   <p>
    2 kilá a 25 deka čerešieň sparí sa na ohni. Tiež môžu sa čerešne vopred vypitvať a tak
         rozvariť. Rozvarené pretrú sa cez sito, 56 deka cukru uvarí sa s pohárikom vody. Pena z
         cukru sa sberá a keď sa perlí, vyleje sa do neho čerešňová šťava. Lekvár sa chvíľku povarí,
         urobí sa próba a naplní sa do pohárov.
   </p>
   <p>
   </p>
   <p>
    <span class="bold">
     <strong>
      799. Višne v pare
     </strong>
    </span>
   </p>
   <p>
    Višne sa umyjú, stopky sa obstrihajú a zavárajú sa ako čerešne, lenže potrebujú omnoho
         viac cukru, ako tamtie. Môžu sa dať i suché do pohárov, zaliať syrupom alebo zasypať
         tlčeným cukrom. Višne sú zdravé ovocie, nemajú červíkov, ako čerešne. V mäse majú byť tuhé
         a tučné.
   </p>
   <p>
   </p>
   <p>
    <span class="bold">
     <strong>
      800. Višne v salicyle
     </strong>
    </span>
   </p>
   <p>
    Višne obaria sa octovou vodou, a nechajú sa stáť 4 hodiny. Potom sa dajú do flaše spolu
         i s tlčeným cukrom. Na 4-litrovú flašu berie sa 1 kilo cukru, pol deci rumu, v ktorom sa
         rozpustil, za kávovú lyžičku salicylu. Flaša sa zaviaže, odloží a len o mesiac sa otvára.
   </p>
   <p>
   </p>
   <p>
    <span class="bold">
     <strong>
      801. Pitvané višne v cukre
     </strong>
    </span>
   </p>
   <p>
    Z višieň odstránia sa stopky spolu i s kôstkami, potom sa odvážia. Na pol kila višieň
         vezme sa pol kg cukru. Cukor uvarí sa na štvrtý stupeň (viď 530), do neho dajú sa višne,
         pozorne zamiešajú od spodku, aby prevrely všade rovno a nerozvarily sa. Dierkavou lyžicou
         vyberú sa na sito, pod ktorým je miska položená. Syrup zvarí sa znova, pena sa zoberá.
         Pozorovať sa musí, aby šťava nezhorela. Keď sa začína sadať, odstaví sa od ohňa a nechá
         vychladnúť. Potom zamieša sa s višňami a plní do pohárov, ktoré sa tuho zaviažu a odložia.
   </p>
   <p>
   </p>
   <p>
    <span class="bold">
     <strong>
      802. Višne v cukre celé
     </strong>
    </span>
   </p>
   <p>
    Višne obstrihané od stôpok a umyté odvážia sa. Na pol kila višieň tiež toľko cukru.
         Cukor uvarí sa na štvrtý stupeň, doň sa dajú višne, raz, dva razy zovrú, vtedy sa pomiešajú
         a odložia zakryté až do druhého dňa. Potom sa cukor zcedí, nechá sa zovreť, vystydnúť,
         znovu sa naleje na višne a tieto nechajú sa do druhého dňa stáť. To opakuje sa ešte
         trikráť. Ak je málo syrupu, môže sa ešte prirobiť. Jestli by začaly plesnieť, vylejú sa na
         sito, šťava zvarí sa dokonále a vychladnutá dá sa i s višňami do fliaš.
   </p>
   <p>
   </p>
   <p>
    <span class="bold">
     <strong>
      803. Višne so salicylom
     </strong>
    </span>
   </p>
   <p>
    Na 5 kilov višieň vezme sa 1 kilo cukru, štvrť litra vody, 2 deka salicylu. Višne nasypú
         sa do flaše. Syrup sa uvarí, ochladí a do letného dá sa salicyl a pomieša sa, aby sa
         rozpustil. Potom vyleje sa na višne, flaša sa zaviaže a položí na také miesto, kde slnce
         hreje.
   </p>
   <p>
   </p>
   <p>
    <span class="bold">
     <strong>
      804. Višňový lekvár
     </strong>
    </span>
   </p>
   <p>
    Z višieň odstránia sa stopky a kôstky. Na pol kila višieň dá sa pol kila cukru. Cukor
         potlčie sa na hrubo a dá sa spolu s višňami na hlinenú rajnicu, na ktorej sa nič mastného
         nerobilo. Mieša sa pilne, aby lekvár neprihorel, pena sa sberá. Po polhodinovom varení
         urobí sa próba; ak sa lekvár sadá, môže sa dať do pohárov. Na každý pohár môže sa dať
         okrúhly kúsok papieru, ktorý omočí sa buď do veľmi jemného tabulového oleja alebo do rumu.
         Papierik položí sa na lekvár, ale len keď tenže ochladol a chytil kožku. Poháre sa obviažu
         a odložia. Takto odložený lekvár neplesnie.
   </p>
   <p>
   </p>
   <p>
    <span class="bold">
     <strong>
      805. Ringloty
     </strong>
    </span>
   </p>
   <p>
    Zelené ringloty musia byť ešte tvrdé, popichajú sa ihlou, blanširujú sa ako čerešne. Aj
         ostatné pokračovanie je podobné. Tiež iné druhy slivák (ktoré oddelujú sa od kôstok),
         zavárajú sa na spôsob čerešieň a moruliek. Aby boly biele, obaria sa a obieľa. Tak sa môžu
         zavariť i do cukru.
   </p>
   <p>
   </p>
   <p>
    <span class="bold">
     <strong>
      806. Ríbezle v pare
     </strong>
    </span>
   </p>
   <p>
    Na 50 deka ríbezlí berie sa 42 deka cukru. Cukor sa zvarí s prídavkom niekoľko lyžíc na
         hustý syrup, do neho dajú sa ríbezle, pozorne sa zamiešajú, zohriate sa odstavia a nechajú
         za 24 hodín stáť. Zatým zcedia sa na site; ztečený syrup sa vyvarí, pena s vrchu sa sberá,
         potom sa nechá vystydnúť. Ríbezle dajú sa do fliaš, syrupom sa zalejú, flaše sa zaviažu a
         dajú do pary.
   </p>
   <p>
   </p>
   <p>
    <span class="bold">
     <strong>
      807. Ríbezle na jednoduchý spôsob
     </strong>
    </span>
   </p>
   <p>
    Popreberané ríbezle dajú sa do fliaš, na ne naleje sa hustého syrupu, ale len do poly,
         flaše sa zaviažu a dajú do pary.
   </p>
   <p>
   </p>
   <p>
    <span class="bold">
     <strong>
      808. Ríbezle v cukre
     </strong>
    </span>
   </p>
   <p>
    Očistené ríbezle sa odvážia, koľko vážia, toľko sa vezme cukru a uvarí sa hustý syrup.
         Do vrelého dajú sa ríbezle, pozorne sa zamiešajú, aby sa všetky rovnako zohrialy. Ríbezle
         sa povyberajú a nechajú sa odtiecť. Syrup zvarí sa ešte raz, kým sa pri próbe nesadá
         (sulcuje). Vtedy sa odstaví. S vystydnutým smiešajú sa ríbezle a napĺňajú poháre. Do
         každého dá sa salicylového prášku, poháre sa tuho obviažu a dajú do pary. Takto zavárané
         ríbezle sú dobré k pečivám a k pečienkam.
   </p>
   <p>
   </p>
   <p>
    <span class="bold">
     <strong>
      809. Sušené ríbezle
     </strong>
    </span>
   </p>
   <p>
    Pekné a zdravé strapce ríbeziel zmáčajú sa jednotlive do rumu, potom do bielkov a tak do
         jemného cukru, v ktorom sa dobre poobracajú. Ukladajú sa na sito a usušia sa v teplej peci.
         Sú pekné a dobré, zvlášte ako lahôdka pre deti.
   </p>
   <p>
   </p>
   <p>
    <span class="bold">
     <strong>
      810. Ríbezlový lekvár
     </strong>
    </span>
   </p>
   <p>
    Varí sa ako lekvár
    <span class="emphasis">
     <em>
      malinový a jahodový
     </em>
    </span>
    .
   </p>
   <p>
   </p>
   <p>
    <span class="bold">
     <strong>
      811. Moruľky
     </strong>
    </span>
    (merunky)
    <span class="bold">
     <strong>
      v
            pare
     </strong>
    </span>
   </p>
   <p>
    Pekné, zralé, ale tvrdé moruľky rozkrájajú sa na poly a bieľa sa zúbkovým nožom alebo i
         len obyčajným, ale musí byť ostrý. Kôstky sa odstránia, moruľky ukladajú sa do fliaš vždy
         rozkrojenou stranou na spodok. Posypú sa tlčeným cukrom alebo zalejú hustým syrupom, poháre
         sa zaviažu a dajú do pary.
   </p>
   <p>
   </p>
   <p>
    <span class="bold">
     <strong>
      812. Moruľky blanširované
     </strong>
    </span>
   </p>
   <p>
    Moruľky môžu sa blanširovať, t.j. zavárať do vody, ako je pri čerešňach udané. V tomto
         prípade naleje sa do vody vínneho octu alebo citronovej šťavy. Moruľky hodia sa do vriacej
         vody, nechajú sa v nej len dve minúty, hneď sa vyberajú na sito, potom pomocou končitého
         drevka ukladajú sa do pohárov, zalievajú hustým syrupom, zaviažu a dajú do pary. V pare
         nesmú strmo vrieť, lebo sa rozvaria. I jesenné broskyne zavárajú sa podobne.
   </p>
   <p>
   </p>
   <p>
    <span class="bold">
     <strong>
      813. Moruľky na iný spôsob
     </strong>
    </span>
   </p>
   <p>
    Do čistej studenej vody dá sa citronovej šťavy, moruľky, obielené, kladú sa dnu, aby
         ostaly biele. Potom sa odcedia a ukladajú do pohárov. Tiež môžu sa moruľky pred zaváraním
         dať do vápennej vody, aby ostaly tuhé. K tomu cieľu vezme sa niečo vápna, naleje sa naň
         tekutej vody a nechá sa ustáť. Keď je voda čistá, môžu sa moruľky dať do nej. Potom sa
         prepláknu v čistej vode, odcedia a dajú do pohárov.
   </p>
   <p>
   </p>
   <p>
    <span class="bold">
     <strong>
      814. Moruľky zelené
     </strong>
    </span>
   </p>
   <p>
    Drobnejšie moruľky popichajú sa ihlou, zavárajú sa do vrelého redšieho syrupu. Na 1 kilo
         moruliek vezme sa trištvrte kila cukru. Keď sú mäkké — rozvariť sa nesmú — vyberajú sa,
         ukladajú do pohárov, zalejú sa syrupom a dajú do pary. Celé moruľky môžu sa zavariť so
         špiritusom, ako čerešne (viď č. 793.).
   </p>
   <p>
   </p>
   <p>
    <span class="bold">
     <strong>
      815. Moruľky na šalát
     </strong>
    </span>
   </p>
   <p>
    Moruľky rozkroja sa na polovice, kôstky sa vyberú a moruľky hodia sa na chvíľku do
         vriacej vody. Hneď sa vyberajú, kožtičky sa stiahnu, moruľky ukladajú sa na plytkú misu,
         posypú cukrom, polejú málo vodou a položia sa do rúry, kde v tej šťave zmäknú. Potom sa
         položia na sklenenú misu, šťava sa môže ešte povariť, aby zhustla a naleje sa na moruľky.
         Kôstky sa potlčú, jadrá olúpu a na každú moruľku po jednom položia. Vychladnutý šalát
         podáva sa k pečienke alebo na kompot.
   </p>
   <p>
   </p>
   <p>
    <span class="bold">
     <strong>
      816. Moruľky v cukre
     </strong>
    </span>
   </p>
   <p>
    Moruľky obielené (olúpané) a rozkrájané dajú sa do hustého syrupu, pozorne sa zamiešajú,
         potom odložia do druhého dňa. Cukor sa zcedí, nechá sa prevariť, chladným zalejú sa moruľky
         ešte raz. Takto môže sa pokračovať, kým je syrup nie cele hustý. Na 1 kilo moruliek vezme
         sa trištvrte až 1 kilo cukru.
   </p>
   <p>
   </p>
   <p>
    <span class="bold">
     <strong>
      817. Moruľkový lekvár
     </strong>
    </span>
   </p>
   <p>
    Mäkšie moruľky nechajú sa rozvariť, pretrú sa cez sito, potom sa dajú variť. Na 1 kilo
         moruliek odváži sa trištvrte až 1 kilo cukru, ktorý sa pridá lebo utlčený do pretretých
         moruliek alebo na hustý syrup uvarený. Moruľkový lekvár má byť jasno-žltý, ako zrelé
         moruľky.
   </p>
   <p>
    <span class="emphasis">
     <em>
      Iný spôsob.
     </em>
    </span>
    Zrelé moruľky obariť, obieliť, kôstky vybrať, moruľky
         odvážiť a s cukrom dať variť. Potom sa už nemusia pretierať.
   </p>
   <p>
   </p>
   <p>
    <span class="bold">
     <strong>
      818. Zelené vlašské orechy
     </strong>
    </span>
   </p>
   <p>
    Orechy sa oberú okolo 20. júna. Na koncoch sa zarežú, ihlou popichajú, do tekutej vody
         na 9 dní namočia. Každý deň sa musí voda obnoviť. Potom sa vyberú a do vrelej vody zavaria,
         aby niečo zmäkly. Koľko vážia orechy, toľko sa vezme cukru. Orechy popichajú sa hrebíčkami
         a kúskami škorice alebo pridá sa do mulového sáčka tohoto korenia. Cukor zvarí sa na syrup,
         orechy vsypú sa doň a nechajú málo povariť. Potom sa odložia a na druhý deň zleje sa cukor,
         prevarí sa a naleje na orechy. Tak pokračuje sa, kým je syrup nie cele hustý a orechy ním
         presiaknuté. Takto môžu sa dať do pohárov, zaviazať a odložiť.
   </p>
   <p>
   </p>
   <p>
    <span class="bold">
     <strong>
      819. Zelené polky
     </strong>
    </span>
   </p>
   <p>
    Polky (angrešt) za tvrda sa očistia, umyjú, kladú do pohárov a zalievajú syrupom. Do
         každého pohára dá sa na koniec noža salicylového prášku. Môžu sa blanširovať, ako čerešne
         alebo moruľky, tiež sa môžu zavariť so špiritusom, lenže potrebujú omnoho viac cukru.
   </p>
   <p>
   </p>
   <p>
    <span class="bold">
     <strong>
      820. Pôlky na iný spôsob
     </strong>
    </span>
   </p>
   <p>
    Do nádoby naleje sa vody, položí do nej niekoľko kúskov cukru, málo vínového octu a
         čisto obraté pôlky. Nádoba položí sa na sporák, aby sa pôlky pomaly zohrievaly, pričom sa
         musia miešať, aby sa všade rovno hrialy. Keď prichodia do varu, pričom nesmú sa rozvariť,
         odložia a nechajú sa zakryté do druhého dňa stáť. Vtedy zleje sa cukor, prevarí sa a
         chladný naleje sa na pôlky. Keď je cukru rovno s pôlkami, môže sa ešte dva-tri kráť
         prevariť a na pôlky naliať, ináče môžu sa pôlky dať do pohárov a do pary.
   </p>
   <p>
   </p>
   <p>
    <span class="bold">
     <strong>
      821. Pôlky na omáčku
     </strong>
    </span>
   </p>
   <p>
    Očistené drobnejšie pôlky ukladajú sa tuho do pohárov bez cukru a bez vody. Poháre sa
         dobre obviažu a dajú sa do pary. Takto zavárajú sa i ríbezle na omáčku.
   </p>
   <p>
   </p>
   <p>
    <span class="bold">
     <strong>
      822. Pôlky na ruský spôsob
     </strong>
    </span>
   </p>
   <p>
    Očistené pôlky namočia sa na jednu noc do pálenky. Na druhý deň sa umyjú, pozdĺž sa
         ponakrajujú, jadierka sa vyberú. Pôlky sa odvážia, koľko vážia, toľko potrebujú i cukru. Z
         cukru urobí sa hustý syrup, do vriaceho vsypú sa pôlky a odložia sa. To sa opakuje
         niekoľkokráť, a vždy chladný syrup naleje sa na pôlky. Môže sa pridať i kúsok vanilky.
   </p>
   <p>
   </p>
   <p>
    <span class="bold">
     <strong>
      823. Zaváraná dyňa
     </strong>
    </span>
    (gerega)
   </p>
   <p>
    Dyňa (meloun) pokrája sa na kúsky a varí sa v slabej octovej vode, kým je nie
         priezračná. Na kilo dyne vezme sa kilo cukru a s malou dávkou vody uvarí sa na tretí
         stupeň. Dyňa vyberie sa z vody a dá sa do cukru, kde sa tiež povarí. Potom sa vyberie,
         cukor s príchuťou vanílie nechá sa na štvrtý stupeň uvariť a taký naleje sa na dyňu. To
         opakuje sa ešte po dva dni. Naostatok zaviažu sa flaše pergamentovým papierom a dajú sa do
         pary.
   </p>
   <p>
   </p>
   <p>
    <span class="bold">
     <strong>
      824. Zavárané dyne
     </strong>
    </span>
   </p>
   <p>
    Pokrájaná dyňa uvarí sa v cukrovej vode, vyberie sa na misu a zaleje sa hustým syrupom.
         Tak sa nechá stáť za 6 hodín. Potom ukladajú sa dyne do pohárov, cukor prevarí sa ešte raz,
         zaleje na dyne, flaše sa zaviažu a dajú sa do pary.
   </p>
   <p>
   </p>
   <p>
    <span class="bold">
     <strong>
      825. Dyňa červená v cukre
     </strong>
    </span>
   </p>
   <p>
    Na kôre nechá sa hodný kus červeného mäsa. Kožka sa obstrúha. Dyňa krája sa na hodné
         kusy, ktoré sa uvaria v octovej vode. Vyberú sa na sito, potom zalejú sa hustým syrupom. V
         syrupe tiež musia povrieť. Pre chuť vezme sa citron.
   </p>
   <p>
   </p>
   <p>
    <span class="bold">
     <strong>
      826. Tekvica v cukre s citronom
     </strong>
    </span>
   </p>
   <p>
    Pekná biela tekvica pokrája sa na kúsky, prevarí sa v octovej vode, ako dyňa, aj v inšom
         zachodí sa tak, len do syrupu pokrája sa jeden citron alebo pomaranč a varí sa v ňom. Keď
         je priezračný, vyberie sa k tekvici (tykev) a trikráť zalieva sa horúcim syrupom.
   </p>
   <p>
   </p>
   <p>
    <span class="bold">
     <strong>
      827. Zaváraná tekvica
     </strong>
    </span>
    (k pečienke)
   </p>
   <p>
    Na pol kila tekvice vezme sa pol kila octu a pol kila cukru. Tekvica pokrája sa zubatým
         nožom, zaleje sa octom, nechá sa stáť za 24 hodín, potom spraví sa syrup, tekvica i s octom
         dá sa do syrupu a varí sa, kým je nie priezračná. Pre chuť citron a vaníliu.
   </p>
   <p>
   </p>
   <p>
    <span class="bold">
     <strong>
      828. Drobné jabĺčka
     </strong>
    </span>
    (špektabilisky)
    <span class="bold">
     <strong>
      v cukre
     </strong>
    </span>
   </p>
   <p>
    Koľko váži ovocie, toľko sa vezme cukru, cukor omočí sa do vody a dá sa na ohni vrieť,
         kým nehádže veľké, husté perly, nechá sa vychladnúť a dajú sa do neho čisto poutierané
         bezvadné jabĺčka (trištvrte stopky možno nechať na nich), priloží sa na oheň a nechá asi 5
         minút ticho vrieť, musí sa ale pozor dať, aby sa nerozvarily. Potom sa odložia do budúceho
         rána, ráno sa ovocie vyberie, syrup sa zvarí dobre na husto, do vrelého syrupu sa položí
         ovocie a odloží sa zase do druhého rána. To isté sa opakuje, nakoľko syrup požaduje, i
         nasledujúce ráno, potom sa horúce vloží do fliaš, ale pozorne, aby flaša nepukla. Keď
         ochladne, zaviaže a odloží sa na suché miesto.
   </p>
   <p>
   </p>
   <p>
    <span class="bold">
     <strong>
      829. Hrušky zavárané
     </strong>
    </span>
   </p>
   <p>
    Podľa množstva hrušiek vezme sa do hrnčeka vody, dnu sa vyžmíka šťava z 1 citrona a dá
         sa kúsok cukru. Keď táto voda vrie, očistené hrušky hodia sa dnu a nechajú sa len na
         chvíľku tam. Potom sa vyberú na sito, pod sito dá sa na lopatku niekoľko žeravých uhlíkov a
         na to síru (živý oheň), sito zakryť uterákom, aby sa hrušky dobre udusily. Premyjú sa aj v
         piatich vodách, aby sa príchuť síry ztratila, dávajú sa do fliaš, zalejú hustým syrupom a
         dajú sa do pary.
   </p>
   <p>
    Tak isto môžu sa zavárať
    <span class="emphasis">
     <em>
      dule
     </em>
    </span>
    (bižalmy).
   </p>
   <p>
    Podobne i
    <span class="emphasis">
     <em>
      jablká
     </em>
    </span>
    .
   </p>
   <p>
   </p>
   <p>
    <span class="bold">
     <strong>
      830. Brusnice
     </strong>
    </span>
   </p>
   <p>
    Dobre je obraté, očistené brusnice dať v chladnom 2-3 dni odstáť. Asi na 3 kilá brusníc
         zvarí sa 1 kilo cukru, do neho dajú sa brusnice a tiež 2 na krížalky pokrájané jablká. Ak
         sú jablká sypké, mäkšie, dajú sa len keď brusnice zovrely, ak sú ale tvrdé, vtedy hneď s
         brusnicami. Keď zovrú, dobre sa poobracajú, aby všade rovno zovrely, potom sa odstavia,
         ochladia a také sa dajú do pohárov a zaviažu sa papierom. Takto sa držia veľmi dobre. Kto
         rád, môže pridať i na drobno polámanej škorice, ale nie mnoho, kde tu i hrebíčok.
   </p>
   <p>
   </p>
   <p>
    <span class="bold">
     <strong>
      831. Dulový syr
     </strong>
    </span>
   </p>
   <p>
    Dule (gune, bižalmy) sa obieľa, jadrá vykrájajú, vo vode uvaria, cez sito pretrú; na
         kilo kaše vezme sa trištvrte kila cukru, ktorý sa s vodou uvarí na piaty stupeň, potom
         spolu sa varí na hodnom ohni pri ustavičnom miešaní dobrú štvrť hodinu. Urobí sa próba: keď
         už kožtičku chytá, povyberá sa do pomočených foriem a odloží, kým dobre nezhustne.
   </p>
   <p>
   </p>
   <p>
    <span class="bold">
     <strong>
      832. Dulový sulc
     </strong>
    </span>
   </p>
   <p>
    Dulové jadrá a kôrky postavia sa do rajnice a zalejú sa hodne vodou a varia sa asi 3
         hodiny. Uvarené odcedia sa cez servítok a nechajú do rána odtiecť. Odtečená šťava sa
         odmeria, na 2 poháre šťavy dá sa pohár cukru, varí sa spolu na husto a urobí sa próba ako
         pri predošlom čísle.
   </p>
   <p>
   </p>
   <p>
    <span class="bold">
     <strong>
      833. Dulový syr s orechami
     </strong>
    </span>
   </p>
   <p>
    Dule sa upečú a pretrú cez sito. Na kilo kaše vezme sa kilo tlčeného cukru. Oboje sa
         varí spolu, kým je nie husté. Naostatok pridajú sa drobno pokrájané orechy, 3 deka
         citronády, arančíny (zavárané pomarančové kôrky). Urobí sa próba a pokračuje ako pri
         predošlých.
   </p>
   <p>
   </p>
   <p>
    <span class="bold">
     <strong>
      834. Jabĺčkový lekvár
     </strong>
    </span>
    (džely, jelly)
   </p>
   <p>
    Asi 15 — 25 kyslastých jabĺčiek sa umyje a na štvrtky pokrája. Postavia sa do čistej
         nádoby (hrnca) a zalejú toľko vodou, aby bolo ovocie zakryté, nechajú sa variť, ale tak,
         aby jabĺčka boly mäkké a predsa nie rozvarené, ináče by bol lekvár mutný a nie priezračný.
         Uvarené jabĺčka vylejú sa na riedky servítok, ktorý je naopak stolca na nohy priviazaný a
         podloží sa nádoba, aby šťava mohla ztiecť. Nesmie sa ale tlačiť, len čistá, priezračná
         šťava je potrebná. Čistá odtečená šťava sa odmeria, koľko šálok šťavy, toľko šálok tlčeného
         cukru (môže byť i niečo menej cukru). Šťava sa postaví samotná na sporák a nechá pozvoľna
         vrieť asi za pol hodiny. Keď sa lipká na kraj nádoby, vtedy sa vsype cukor a nechá sa ešte
         spolu vrieť, ale nie dlho, aby lekvár nezostal tmavý. Najlepšie je, keď sa urobí próba, či
         sa sadá, keď áno, tak sa precedí do pohárov a len sa papierom zakryje, kým nevychladne. Za
         24 hodín sadne sa ako studeno, že sa dá krájať. Môže sa ponalievať i do malých šáločiek a
         vyklopí sa z ních, keď je treba.
   </p>
   <p>
    Pripomenúť treba, že jabĺčka netreba bieliť, ani jadrá vyberať, lebo práve jadrá
         dodávajú lekváru dobrú korenistú chuť. Jablká na servítku môžu sa pretrieť a uvariť na
         lekvár. Tak možno i dulový syr pripraviť. Môže sa i na poly; polovica jabĺčiek a polovica
         duly.
   </p>
   <p>
   </p>
   <p>
    <span class="bold">
     <strong>
      835. Jabĺčková usadlina
     </strong>
    </span>
   </p>
   <p>
    Jablká, rozkrájané, zalejú sa vodou, pridá sa hodne cukru, citronová kôrka i šťava a
         nechajú sa vrieť. Rozvarené sa precedia, pridá sa k nim rozpustenej želatíny, za pohár
         bieleho vína, dá sa na misu alebo do formy, aby ztuhla. Túto usadlinu možno rozpustiť s
         vodou a dať chorým piť alebo i tak nakrájanú namiesto zaváračky.
   </p>
   <p>
   </p>
   <p>
    <span class="bold">
     <strong>
      836. Lekvár miešaný
     </strong>
    </span>
   </p>
   <p>
    1 kilo jabĺk, 1 kilo hrušiek sa obieli, taktiež 1 kilo slivák, z ktorých vyberú sa
         kôstky, toto varí sa spolu i s cukrom. Na 3 kilo ovocia vezme sa 1 kilo cukru. Varí sa, až
         začína hustnúť. Farbu má mať ako moruľkový lekvár. Nesmie sa dlhšie variť, lebo dostane
         tmavú farbu.
   </p>
   <p>
   </p>
   <p>
    <span class="bold">
     <strong>
      837. Lekvár ringlotový
     </strong>
    </span>
   </p>
   <p>
    Zrelé, mäkké ringloty dajú sa do vrelej vody, kožtička sa obieli a vyberú sa kôstky. Na
         pol kila ringlôt vezme sa 38 deka cukru, tento sa zvarí, kým sa neťahá, ringloty sa dajú
         dnu a do tých čias sa varia, kým sa úplne nerozvaria a nepovstane rovnaká hmota.
   </p>
   <p>
   </p>
   <p>
    <span class="bold">
     <strong>
      838. Ružový lekvár
     </strong>
    </span>
    (jelly, džely)
   </p>
   <p>
    Vezme sa 3-4 kilá poliek (angrešt), k tomu za košík ružových lístkov (čím viac, tým
         lepšie) a nechá sa spolu variť na kašu. Táto kaša sa dá na riedky servítok pretiecť. Koľko
         váži šťava, toľko tlčeného cukru sa dá spolu variť asi za štvrť hodiny, spraví sa próba, či
         sa hmota už sadá, ak áno, vtedy je už džely hotový.
   </p>
   <p>
   </p>
   <p>
    <span class="bold">
     <strong>
      839. Ružový
     </strong>
    </span>
   </p>
   <p>
    20 deka cukru rozvarí sa v 2 deci vody. Keď zovrel, soberie sa pena s neho, pridá sa
         šťava z pol citrona a 10 deka čerstvých ružových listov, ktoré nechajú sa v cukre zvariť.
         Potom odložia sa zakryté na vlhké a chladné miesto. Na druhý deň sa syrup precedí cez sito
         a odloží. Pridáva sa k rozličným plnienkam, zvlášť do makovej.
   </p>
   <p>
   </p>
   <p>
    <span class="bold">
     <strong>
      840. Šípkový lekvár
     </strong>
    </span>
   </p>
   <p>
    1. Šípky sú dobré, keď ich troška mráz poštípal. Potrebné množstvo sa umyje, postaví sa
         do pripraveného hrnca a nechá sa variť. Rozvarené a dobre premiešané pretlačia sa cez sito
         tak, aby zrnká, kožtičky a jemné vlásky zostaly v sitku. Pretretá šťava dá sa znovu do
         hrnca a nechá sa variť. Keď začína hustnúť, dá sa do nej na drobné kúsky posekaný cukor
         podľa toho, aký sladký chceme mať lekvár, na príklad na kilo šťavy trištvrte kila cukru
         alebo na kilo šťavy pol kila cukru. Cukor nesmie v lekváre dlho vrieť, lebo zhorí a lekvár
         dostane tmavú, horkastú chuť. Po vychladnutí naplnia sa poháre, zaviažu pergamentovým
         papierom a odložia na suché a chladné miesto.
   </p>
   <p>
    2. Zo zralých šípkov vyberú sa jadierka, šípky sa dobre vo vode premyjú, potom naleje sa
         na ne ešte vrelá voda, ktorá sa nechá na nich, kým šípky nevychladnú. Potom sa voda sleje a
         šípky sa nechajú na čistej šate uschnúť. Potom sa odvážia: na pol kila šípkov vezme sa pol
         kila cukru. Cukor rozpustí sa vo dvoch decilitroch vody. Keď sa cukor rozvaril, dajú sa
         šípky do neho a nechajú sa za stáleho miešania variť na husto. Pritom dať pozor, aby lekvár
         neotmavel. Vychladlý naleje sa do fliaš a dobre zaviazaný odloží sa na suché a chladné
         miesto.
   </p>
   <p>
    3. Očistené šípky umyjú a postavia sa vo vode na oheň. Vody len toľko, aby ich prikryla.
         Vo vode sa majú na mäkko uvariť a potom cez husté sitko pretrieť. Takto dosiahnutá kasička
         dá sa znovu na oheň a nechá sa variť. Na 2 i pol kila kaše dá sa kilo cukru. Pridá sa i
         niečo korenia, citronovej kôrky, klinčoky (hrebíčky) alebo škorice. Za stáleho miešania
         nechá sa variť, kým nezhustne. Konečne dá sa do fliaš alebo iných nádob, ako iné lekváre.
   </p>
   <p>
   </p>
   <p>
    <span class="bold">
     <strong>
      841. Malinový lekvár
     </strong>
    </span>
   </p>
   <p>
    Dobre zrelé maliny pretrú sa cez sito alebo sa vytlačia v šate k tomu určenej. Povstalá
         šťava varí sa v hlinenej nádobe pri miešaní asi pol hodiny, pričom sa peny sberajú. Potom
         sa pridá cukor na drobné kúsky posekaný — na 1 kilo šťavy berie sa trištvrte kila cukru, —
         s cukrom sa už ale nesmie dlho variť, len kým sa tento rozpustí. Dá sa troška na tanierik,
         či sa už sadá, keď áno, nalieva sa do pohárov pozorne, kým vychladne zakryje sa papierom a
         potom sa dobre zaviaže. Tak sa varí aj jahodový a ríbezlový lekvár.
   </p>
   <p>
   </p>
   <p>
    <span class="bold">
     <strong>
      842. Malinová šťava s octom
     </strong>
    </span>
   </p>
   <p>
    Čerstvé maliny miesa sa drevenou varechou a dajú do veľkej nádoby. Na 3 litre malín
         pridá sa liter vínového alebo ovocného octu. Za tri dni nechá sa stáť na chladnom mieste.
         Potom zcedí sa cez plátenú šatu (ako pri jabĺčkovom lekváre udané). Čistá šťava dá sa
         zvariť, k nej pridá sa na drobno posekaný cukor, prevarí sa spolu, naleje sa do fliaš,
         dobre zapchá a odloží. Na liter šťavy vezme sa 1 kilo cukru.
   </p>
   <p>
   </p>
   <p>
    <span class="bold">
     <strong>
      843. Malinová šťava bez octu
     </strong>
    </span>
   </p>
   <p>
    Maliny nechajú sa asi týždeň kysnúť. Kedy-tedy sa pomiešajú. Precedia sa, na liter šťavy
         vezme sa trištvrte kila cukru. Šťava musí zovrieť, potom pridá sa cukor, ešte dá zovrieť,
         vychladnúť a vystydnutým flaše naplniť.
   </p>
   <p>
   </p>
   <p>
    <span class="bold">
     <strong>
      844. Ríbezlová šťava
     </strong>
    </span>
   </p>
   <p>
    Pripravuje sa ako malinová, lenže nedá sa vykysnúť. Bez cukru môže sa pripraviť, keď
         naplnené, dobre zapchaté a poprevazované flaše dajú sa do pary. Takto zavarená šťava
         potrebuje sa k mrazivom. I z malín pripraví sa podobne k mrazivu.
   </p>
   <p>
   </p>
   <p>
    <span class="bold">
     <strong>
      845. Ríbezlová šťava na surovo
     </strong>
    </span>
   </p>
   <p>
    Na pol kila šťavy pol kila potlčeného cukru. Na miske mieša sa za 3 hodiny, potom naleje
         sa do fliaš, flaše zapchajú sa novými zátkami, zalejú sa smolou a odložia.
   </p>
   <p>
   </p>
   <p>
    <span class="bold">
     <strong>
      846. Slivky
     </strong>
    </span>
    (švestky)
    <span class="bold">
     <strong>
      v
            octe
     </strong>
    </span>
    (k pečienkam)
   </p>
   <p>
    Veľké, zralé bystrické slivky popíchajú sa niekoľko ráz ihlou a ukladajú sa do pohára.
         Do vínového octu dá sa cukru, aby nebol príliš kyslý, kus škorice, niekoľko hrebíčkov a
         spolu dá sa zvariť. Vychladnutý vyleje sa na slivky, ktoré majú byť octom zakryté. O 3-4
         dni sa ocot zleje, prevarí sa a vystydnutý vyleje sa na slivky.
   </p>
   <p>
   </p>
   <p>
    <span class="bold">
     <strong>
      847. Slivky v octe na iný spôsob
     </strong>
    </span>
   </p>
   <p>
    1. Na 100 kusov bystrických slivák vezme sa 3 i pol deci dobrého vínového octu, 56 deka
         cukru, niečo škorice a niečo hrebíčkov. Ocot sa zvarí, keď vrie, dajú sa dnu slivky, ale
         nesmú byť dlho na ohni, odcedia sa a ocot ešte raz má zovrieť. Chladný vleje sa na slivky.
         O tri dni prevarí sa ešte raz, slivky zalejú sa chladným octom, pohár sa zaviaže a odloží.
   </p>
   <p>
    2. Poutierané slivky pokladú sa do kamenného hrnca. Pomedzi ne kladú sa kúsky cukru a
         škorice. Na 120 kusov slivák berie sa pol kila cukru a pol litra vínového alebo medového
         octu, ktorým sa slivky zalejú. Hrniec zaviaže sa dobre papierom, postaví do vriacej vody a
         nechá uvariť. Keď voda znovu príde do varu, musia slivky ešte hodinu ostať v pare, potom
         odložia sa i s vodou a v nej nechajú sa vystydnúť. Hrniec odloží sa na suché miesto.
         Častejšie musí sa potriasť, aby slivky sadly na dno.
   </p>
   <p>
   </p>
   <p>
    <span class="bold">
     <strong>
      848. Kompot zo sušených slivák
     </strong>
    </span>
   </p>
   <p>
    6 deci sušených slivák umyje sa, postaví sa do 2 deci bieleho vína, 4 deci vody,
         citronovej kôrky a 14 deka cukru. Slivky varia sa, kým nezmäknú. Vyberú sa na šalátovú
         misku, polievka, v ktorej sa varily, zvarí sa ešte raz, do nej sa dá pomarančovej šťavy,
         precedí sa na slivky a kompot odloží sa na chladné miesto. Ozdobiť sa môže smidkami z
         pomaranča alebo na rezanky nakrájanou pomarančovou kôrou.
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e10258">
       </a>
       XXIV. Kapusta, ugorky a zeleniny na zimu
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    <span class="bold">
     <strong>
      849. Kapusta v sude
     </strong>
    </span>
   </p>
   <p>
    Sud, do ktorého sa má kapusta potlačiť, musí byť čistý. Ak už bola v ňom kapusta, tak sa
         má dôkladne očistiť, vypariť. Ak sa berie nový, nesmie sa vziať od liehu alebo od iných
         tekutín, len od vína alebo celkom nový, čistý.
   </p>
   <p>
    Do čistého suda položí sa viazanička suchého kôpru, obarí sa hodne vriacou vodou a
         zakryje sa šatou, aby sa sud sparil. Potom sa voda vyleje, kôpor ostane, sud sa ešte raz
         vyplákne a poutiera. Kto chce, môže ho potom vyšúchať octom, tiež cibuľou. Na spodok dá sa
         hodne cibule, za hrsť kukurice alebo celý šúlok, kúsky očistenej repy alebo cvikle, chrenu,
         jabĺčka, bižalmy (dule), bobkový list a trochu soli. Kto chce kvasenie urýchliť, dá i kus
         cesta na spodok. Potom pokladú sa listy a na tieto sype sa podrobená kapusta. Meria sa buď
         sitom, veľkou misou alebo drevenou mierkou. Za každými 2 mierkami dá sa niečo rasce,
         čierneho korenia a niekoľko jabĺčok. Za každými 4 mierkami sa málo posolí. Soliť treba
         málo, lebo prislaná púšťa veľa vody a nedá sa dobre utlačiť. Ubíja sa drevenou kyjaňou,
         alebo ako je kde vo zvyku. Keď je všetka potlačená, porozkladajú sa zase lístky na ňu, na
         tie dá sa čistá šata, doštičky a kde je sud na preš upravený, zapresuje sa. Ináče dajú sa
         čisté skaly na vrch. Sud zakryje sa obrúskom a kým kapusta nevykysne, nechá sa v teplej
         miestnosti. Utvorená pena a pleseň sa soberá, doštičky umyjú a keď je kapusta už vykysnutá,
         postaví sa sud do suchej, chladnej komory alebo pivnice. Zprvu zmýva sa kapusta aspoň raz
         do týždňa, v lete ale dva razy.
   </p>
   <p>
   </p>
   <p>
    <span class="bold">
     <strong>
      850. Repa
     </strong>
    </span>
    (vodnice)
   </p>
   <p>
    Podobne ako kapusta naloží sa i repa na spôsob tekvice pohaklovaná. Na dve veľké hlinené
         misy počítajú sa dve hrsti soli, niečo korenia a máličko múky. Utláča sa rukou alebo
         dreveným tĺčikom. Konečne zakryje sa čistou šatou a doskami.
   </p>
   <p>
   </p>
   <p>
    <span class="bold">
     <strong>
      851. Červená kapusta na šalát
     </strong>
    </span>
   </p>
   <p>
    Pekné hlávky červenej kapusty pokrájajú sa na tenké rezančeky alebo nožami sa podrobia.
         Kapusta sa nasolí a na niekoľko hodín nechá sa stáť. Potom sa vyžmýka a do pohára utláča.
         Zaleje sa prevareným posoleným octom. Pohár sa zaviaže a odloží.
   </p>
   <p>
   </p>
   <p>
    <span class="bold">
     <strong>
      852. Tekvica na zimu do súdka
     </strong>
    </span>
   </p>
   <p>
    Do súdka alebo inej čistej nádoby dá sa na spodok kôpor, bobkový list, čierne korenie,
         pár bižalmov alebo pokrájaných jabĺk a hrsť soli. Na to sa dá nahoblovaná tekvica, ktorá sa
         musí dobre potlačiť, medzi kladením tekvica sa má málo soliť, hlavne sa musí tuho utískať.
         Pritisnúť ako kapustu: najprv dá sa čistá šata, potom doska, aby pristala do nádoby a
         zakryla celý vrch, na to sa dá skala. Keď začína plesnieť, musí sa zmyť ako kapusta, ba i
         čistej vody sa prileje ak treba.
   </p>
   <p>
   </p>
   <p>
    <span class="bold">
     <strong>
      853. Tekvica sušená
     </strong>
    </span>
   </p>
   <p>
    Očistená a pohoblovaná tekvica sa málo posolí, obarí vrelou vodou, nechá sa v nej
         vystydnúť a potom sa vytlačí. Dá sa na starý obrus a na povetrí i na slnci sa suší. Môže sa
         i pri sporáku alebo v peci po chlebe sušiť. Dá sa potom do vrecka z organtínu a zavesí
         alebo odloží sa na suché miesto. Pred upotrebením večer zamočí sa toľko, koľko je treba,
         ráno sa voda zleje a uvarí a zapraží, ako obyčajne. — Tekvica suší sa i na prudkom slnci,
         keď sa nesolená, len pohaklovaná porozkladá na čistý obrúsok. Keď na slnci nedoschne, suší
         sa ďalej na sporáku, po varení alebo v rúre.
   </p>
   <p>
   </p>
   <p>
    <span class="bold">
     <strong>
      854. Tekvica vo flaši
     </strong>
    </span>
   </p>
   <p>
    Pohoblovaná tekvica sa vyumýva v 2-3 vodách, dobre sa vytlačí, posype sa trochou sanitry
         a ukladá sa do väčšej sklenenej nádoby nasledovne: Jedna vrstva — asi čo je na jedno
         uvarenie — tekvica sa dobre utlačí, na to asi tak hrubú vrstvu hrubej soli, aby tekvicu
         zakryla. Toto sa opakuje až po vrch. Pergamentovým papierom alebo mechúrom sa zaviaže a
         odloží. Dobre je, keď sa pár dní na slobodnom slnečnom mieste drží. Pred upotrebením sa vo
         2-3 vodách umyje, aby nebola prislaná.
   </p>
   <p>
   </p>
   <p>
    <span class="bold">
     <strong>
      855. Tekvica na prívar
     </strong>
    </span>
    (na zimu)
   </p>
   <p>
    Tekvica sa večer pokrája a zasolí, ráno dobre povytíska, dá do fliaš, potom sa spraví
         príjemno-kyslá octová voda, tou sa tekvica zaleje, flaše sa tuho obviažu a dajú do pary.
   </p>
   <p>
   </p>
   <p>
    <span class="bold">
     <strong>
      856. Naložená zelená fazuľa
     </strong>
    </span>
   </p>
   <p>
    Mladé struky zelenej fazule sa očistia a pokrájajú na kúsky 2-3 cm. dlhé. Potom obvaria
         sa v slanej vode, aby fazuľa bola mäkká, ale nie rozvarená. Vyberie sa na čistý obrus, aby
         odtiekla. Prichystá sa malý, čistý súdok, dienka, dve čisté skaly, dva okružky užiareného
         chleba. Chlieb položí sa na spodok, potom ukladá sa naň fazuľa asi na 20 cm. vysoko, na to
         dva okružky chleba ale nie užiareného, fazuľu a tak ďalej. Keď je súdok doplnený, založí sa
         čistá ľanová šata, dienka sa urovnajú, skaly dajú sa na ne, potom sa zaleje všetko letnou
         vodou, aby fazuľa bola krytá. Na teplom mieste v kuchyni nechá sa asi 3-4 týždne, potom sa
         odloží do komory. K jedeniu pripravuje sa nasledovne: Vezme sa potrebná miera fazule, obarí
         sa, potom sa voda zcedí a fazuľa postaví sa do vriacej vody. Keď vrela asi hodinu, zapraží
         a dovarí sa ako čerstvá.
   </p>
   <p>
   </p>
   <p>
    <span class="bold">
     <strong>
      857. Zelená fazuľa s octom
     </strong>
    </span>
   </p>
   <p>
    Biele struky takrečenej voskovej fazule, ktoré nemajú vlákien, očistia, pokrájajú a
         vyvárajú sa v slanej vode. V tej vode nechajú sa i vystydnúť, potom sa precedia cez sito.
         Keď fazuľa vychladne, dáva sa do fliaš a zaleje sa slabým, prevareným a vystydnutým octom.
         Poháre zaviažu sa najprv handričkou, potom mechúrom alebo pergamentovým papierom a dajú sa
         do pary. K vareniu sa premyje, zaleje sa polievkou, podľa vôle pridá sa i mäsa a varí sa,
         kým je nie mäkká. Zapraží sa bledo-žltou zápražkou, do ktorej sa pre chuť dá kúsok cesnaku.
         Ostatné ako pri čerstvej fazuli.
   </p>
   <p>
    Na predošlý spôsob zavarená fazuľa ukladá sa do pohárov, zalieva sa prevareným a
         vychladnutým octom; na vrch sa naleje rozpusteného masla. Poháre sa obviažu a odložia na
         suché miesto.
   </p>
   <p>
   </p>
   <p>
    <span class="bold">
     <strong>
      858. Fazuľa v soli
     </strong>
    </span>
   </p>
   <p>
    Obvarená fazuľa pokladie sa do pohárov, zaleje sa vodou, v ktorej sa varila. Pri kladení
         má sa potriasť, aby sa hodne spratalo. Pohár nesmie byť plný. Poháre sa pozaväzujú a dajú
         do pary.
   </p>
   <p>
    Fazuľa môže sa uvariť, zapražiť a dať do fliaš, ktoré sa hermeticky uzavrú. Potom sa
         dajú do pary.
   </p>
   <p>
    Taktiež je dobrý spôsob parenia (dynstovania) s cukrom. Dobre sparená fazuľa dá sa do
         pohárov a po uzavrení do pary.
   </p>
   <p>
   </p>
   <p>
    <span class="bold">
     <strong>
      859. Sušená fazuľa
     </strong>
    </span>
   </p>
   <p>
    V slanej vode obvarená fazuľa odcedí sa, nechá sa odtiecť a na obrúsku prevetreť. Potom
         sa pozorne suší buď na tuhom slnku, v peci za chlebom alebo v príhodnej sušiarni. V zime sa
         potrebná miera namočí, postaví do horúcej vody, nechá na mäkko uvariť a dovarí sa podľa
         známeho spôsobu.
   </p>
   <p>
   </p>
   <p>
    <span class="bold">
     <strong>
      860. Paprika na plnenie
     </strong>
    </span>
    (na zimu)
   </p>
   <p>
    Paprika sa očistí a vloží jedna do druhej a poukladá sa do fliaš. Na jeden liter vody
         vezmú sa dve jedácie lyžice jemného špiritusu — a na dva litrovú flašu za kávovú lyžičku
         salicylu. Flaša s paprikou dá sa do peci, ako iné zavárania, do pary. (Flaše vložia sa do
         veľkého hrnca so studenou vodou, obložené papierami alebo senom, a zakryté hrubými, mokrými
         uterákami položia sa za chlebom do peci.)
   </p>
   <p>
   </p>
   <p>
    <span class="bold">
     <strong>
      861. Paprika plnená kapustou
     </strong>
    </span>
   </p>
   <p>
    Na 50 kusov sladkej papriky pokrája sa 10 hlávok červenej kapusty. Kapusta posype sa
         soľou, cukrom a čiernym korením. Soli má byť 20 deka, cukru 30 deka a korenia 2-3 deka. Do
         pol litra vody dá sa tiež toľko octu, čo sa spolu zvarí. Paprika sa očistí, zrnká sa
         povyberajú, každý struk papriky sa pozorne naplní kapustou, do veľkého pohára ukladá,
         zvyšná kapusta môže sa pomedzi poklásť. Potom zaleje sa octom, zaviaže papierom, založí
         mokrou šatou a tak položí na slnečné miesto na 9-10 dní.
   </p>
   <p>
   </p>
   <p>
    <span class="bold">
     <strong>
      862. Paprika na zimu na iný spôsob
     </strong>
    </span>
   </p>
   <p>
    Dobre očistená, semiačka zbavená a odžilkovaná paprika hodí sa na chvíľku do slanej
         vody, pomieša sa a odcedí. Pokladie do veľkého pohára, zaleje paradajkami (pretretými),
         pohár sa zaviaže a dá do pary. Táto paprika môže sa v zime plniť ako čerstvá, i paradajky
         sa upotrebia k nej.
   </p>
   <p>
   </p>
   <p>
    <span class="bold">
     <strong>
      863. Paradajky na plnenie
     </strong>
    </span>
   </p>
   <p>
    Rovnej veľkosti zrelé paradajky umyjú sa, pokladú do veľkých pohárov so širokým hrdlom,
         zalejú octovou vodou a máličko posolia. Poháre sa tuho zaviažu a dajú do pary. V pare nesmú
         prevreť. Takto zavarené paradajky môžu sa v zime plniť.
   </p>
   <p>
   </p>
   <p>
    <span class="bold">
     <strong>
      864. Paradajky na omáčku
     </strong>
    </span>
   </p>
   <p>
    Bezvadné paradajky sa umyjú, polámu na kusy do hrnca alebo rajnice, kde sa na miernom
         ohni pomaly zohrievajú a rozvárajú. Keď sú celkom rozvarené, pretrú sa cez sito, alebo cez
         stroj, aké dostať kúpiť a dajú sa ešte raz variť. Môžu sa hneď nalievať do fliaš, ale je
         istejšie, nechať ich ešte raz zovreť. Flaše musia byť úplne čisté. Do fliaš nalievajú sa
         paradajky horúce a síce len po jednej vareche odrazu, a to nie do plna, len keď sa
         prehrejú, doplnia sa, aby flaše nepraskaly. Flaše sa zapchajú, obviažu handričkami alebo
         papierom, cez ktorý musí prísť krížom i špagát. Takto zapchaté dajú sa do pary. Ale môžu sa
         flaše len novými zátkami zapchať a vrchom do rozpustenej kolofónie zmáčať. K tomu cieľu
         rozpustí sa kolofónia na misočke, aká býva pod kvetníkami a drží sa horúca a tekutá po
         ruke. Kolofóniou uzavreté flaše netreba dať do pary, ale niekde medzi periny, kde ešte dlho
         ostanú horúce a akoby sa ešte raz prevarily. Alebo postavia sa do prichystanej bedny a
         zasypú sa teplým popolom až po vrch. Ešte i vrch sa zakryje, aby flaše hneď neochladly.
   </p>
   <p>
    Iný spôsob udáva zavárať paradajky do slanej vody, pretierať cez sito a hneď dávať šťavu
         do fliaš a do pary. Ako sa vyberú jedny paradajky, vždy sa musí voda znovu osoliť.
   </p>
   <p>
   </p>
   <p>
    <span class="bold">
     <strong>
      865. Ugorky na zimu
     </strong>
    </span>
   </p>
   <p>
    Zdravé, stredné ugorky sa poumývajú a obaria. Na spodok nádoby položí sa kôpru,
         višňového a hroznového listu a korenia podľa dobrozdania. Potom ukladajú sa ugorky jedna
         vedľa druhej, až do vrchu. Medzi vrstvy môže sa dať niečo tarkanu, bobkového listu,
         šťúbriku, alebo iného korenia. Na ugorky naleje sa ocot, na polovicu s vodou rozriedený, dá
         sa soli a hroznového listu a kôpru. Ak sú ugorky v poháre, tak sa zaviaže a odloží. Ak je
         to súdok, zadní sa a tiež odloží na chladné miesto. Kedy-tedy sa pozrú, či netreba doliať
         octu. Na vrch sa môže dať malé vrecúško s horčičnou múčkou (Senfmehl, dostane sa v
         lekárni).
   </p>
   <p>
   </p>
   <p>
    <span class="bold">
     <strong>
      866. Ugorky na rýchlo
     </strong>
    </span>
   </p>
   <p>
    Aby skoro zkysly a mohly sa brať na jedenie, vyberajú sa drobnejšie ugorky, namočia sa
         na pol dňa do slanej vody. Zatým sa obaria. O štvrť hodiny zleje sa voda a ugorky ukladajú
         sa do pohára. Rozriedený ocot zvarí sa so soľou a s korením a horúci naleje sa na ugorky.
         Môže sa pridať i na kolieska nakrájaného chrenu. Na druhý deň sú kyslé.
   </p>
   <p>
   </p>
   <p>
    <span class="bold">
     <strong>
      867. Na iný spôsob
     </strong>
    </span>
   </p>
   <p>
    Do hrnca nakladú sa ugorky s kôprom, korením, zalejú sa rozriedeným a posoleným octom a
         so všetkým položia sa na sporák. Keď raz zovrú, sú už hotové a odložia sa na chladné
         miesto. Na druhý deň sa môžu brať.
   </p>
   <p>
   </p>
   <p>
    <span class="bold">
     <strong>
      868. Kvasené ugorky
     </strong>
    </span>
   </p>
   <p>
    Ugorky sa umyjú, na koncoch pozakrajujú a nožom popichajú. Priloží sa k nim kôpru a tak
         vrelou vodou obaria. Do hrnca na spodok dá sa kúsok nácestka, na to kôpru a višňového
         listu, potom pokladú sa ugorky, posolia a zalejú tou vodou, ktorou boly obarené, ale musí
         byť len letná (vlažná). Na vrch dá sa zase kôpru a listu, kúsok užiareného chleba a zakryté
         položia sa na teplé miesto. Keď zkysnú, odložia sa do chladnej miestnosti.
   </p>
   <p>
   </p>
   <p>
    <span class="bold">
     <strong>
      869. Ugorky na iný spôsob
     </strong>
    </span>
   </p>
   <p>
    Poumývané ugorky položia sa na misu, pozakladajú višňovým a hroznovým listom a kôprom.
         Ocot zvarí sa s vodou a naleje na ugorky. Keď sa vyparí a vychladne, ukladajú sa ugorky do
         pohára. Na spodok pohára rozprestre sa niekoľko hroznových listov, na to prídu ugorky, keď
         jesto i zelená paprika. Na vrch nasype sa soli, korenia, dá kôpru, hroznových listov a na
         kolieska pokrájaného chrenu. Vychladnutý ocot naleje sa na ugorky, pohár obviaže a položí
         na miesto, kde hreje slnce. O dva týždne obráti sa pohár druhou stranou proti slnku a druhé
         dva týždne odložia sa ugorky na chladné a suché miesto.
   </p>
   <p>
   </p>
   <p>
    <span class="bold">
     <strong>
      870. Ugorky v octe
     </strong>
    </span>
   </p>
   <p>
    Vybrané ugorky umyjú sa, utrú a vložia do slanej vody toľko soli obsahujúcej, že čerstvé
         vajíčko v nej pláva, a nechajú sa za 24 hodín stáť. Potom vysypú sa na sito, a keď voda
         odkvapkala, složia sa do súdkov alebo do sklenených nádob a preložia sa vrstvito korením,
         kôprom, hrebíčkami, feniklovým semenom a bobkovým listom, na to sa zalejú vriacim, dobrým
         vínnym octom. Po 4-6 dňoch sa ocot zleje, znovu zvarí, dobre odpení a zase na ugorky
         naleje. Keď vychladne, zaviaže sa nádoba pergamentovým papierom alebo sa opatrí zátkou.
   </p>
   <p>
   </p>
   <p>
    <span class="bold">
     <strong>
      871. Ugorky bzenecké alebo znojemské
     </strong>
    </span>
   </p>
   <p>
    Zelené ugorky polejú sa vodou a nechajú stáť asi hodinu, potom očistia, keď treba i
         kefkou, prepichujú vidličkou, aby tekutina ľahko do nich vnikla. Na dno čistého súdka
         nakladajú sa listy chrenové, višňové, hroznové, niečo kôpru a zelenej papriky, potom sa
         dajú ugorky, zase predošlé a tak striedavo až do vrchu. Na vrch zase lístia. Všetko zaleje
         sa silným soľným roztokom a prikryje dienkom.
   </p>
   <p>
   </p>
   <p>
    <span class="bold">
     <strong>
      872. Ugorky na iný spôsob
     </strong>
    </span>
   </p>
   <p>
    Stredne veľké ugorky sa očistia a umyjú, ukladajú do kamenných hrncov, sklených pohárov
         alebo súdkov a polejú slaným svareným octom. Ku trom litrom dobrého octu pridá sa 20 dg
         cibule, 5 dg cesnaku, rozkrájaný chren, višňové a hroznové listy, ako i kôprovú vňať. Na
         vrch dá sa do plátených vrecúšok biele semeno horčičné, aby ugorky boly úplne pokryté, na
         to sa nádoby dobre obviažu. Po 12 dňoch sa ocot zleje, znovu zvarí, keď treba, pridá sa i
         čerstvého, vychladí sa a chladný naleje na ugorky.
   </p>
   <p>
   </p>
   <p>
    <span class="bold">
     <strong>
      873. Ugorky na zimu bez octu
     </strong>
    </span>
   </p>
   <p>
    Mnohí ľudia nemôžu užívať ugorky s octom. Pre tých sú zdravšie vodové alebo slané, ktoré
         podobajú sa kvaseným. Vôbec sú zdravšie, ako v octe naložené, a keď sa podaria, vydržia až
         do jari. Ugorky musia byť bezvadné, zdravé, radšej staršie, ako príliš mladé. Súdky majú
         byť len menšie alebo poháre asi 10 litrové. Súdok musí byť úplne čistý, do sucha vyutieraný
         a dienkom opatrený, ktoré sa dá zadniť. Tiež musí mať otvor, kade sa potrebná voda dolieva.
         Súdok vyšúcha sa soľou, vyloží viničom a tak ukladajú sa ugorky do neho. Pomedzi ugorky
         dávajú sa fúziky viničové, tiež niečo kôpru. Vrch prikryje sa viničom, zaleje čistou
         studničnou, hodne osolenou vodou. Vrch súdka sa zadní a položí na slnečné miesto. Úzkym
         otvorom dolieva sa voda, ak je treba, častejšie. Ale vždy sa musí dobre zapchať. Po
         šiestich dňoch môžu sa ugorky odložiť do komory. Kedy-tedy dolejú sa vodou a bedlí na to,
         aby sa ich pleseň nechytila. Do vody môže sa dať liadku. (Alaun.)
   </p>
   <p>
   </p>
   <p>
    <span class="bold">
     <strong>
      874. Ugorky s rožkom
     </strong>
    </span>
   </p>
   <p>
    Do väčšieho hrnca dať zovrieť vody; keď vrie, hodí sa toľko ugoriek, čo nádoba dovolí,
         aby sa ugorky netrely jedna o druhú. Keď idú na vrch, vyberajú sa rýchlo dierkavou varechou
         a rozkladajú na čistú šatu, aby uschly a ochladly. Do väčšieho pohára dá sa na spodok
         višňových listov a štvrť rožka. Na to ukladajú sa ugorky tak, aby sa ich čo najviac
         spratalo. Môže sa dať i korenia, ale nie mnoho. Na vrch zase listov a kúsok rožka. Ugorky
         sa zalejú tuhou slanou vodou (chladnou), zaviažu pevno mechúrom a položia na slnkom
         ohrievané miesto.
   </p>
   <p>
   </p>
   <p>
    <span class="bold">
     <strong>
      875. Vodové ugorky
     </strong>
    </span>
   </p>
   <p>
    Ugorky obaria sa vriacou vodou, v ktorej rozpustený bol kúsok liadku. V tej vode nechajú
         sa asi za pol hodiny, potom vyberú a nechajú obschnúť. Dobre osolená voda prevarí a ochladí
         sa a vyleje na ugorky, ktoré poukladajú sa nie do veľkých pohárov s prídavkom hroznových
         výhonkov a niečo kôpru. Poháre zaviažu sa mechúrom a dajú sa na slnečné miesto. Keď ugorky
         začnú vrieť, položí sa na vrch mokrá šata, aby mechúr neroztrhlo.
   </p>
   <p>
   </p>
   <p>
    <span class="bold">
     <strong>
      876. Aby ugorky neplesnely
     </strong>
    </span>
   </p>
   <p>
    Medzi ugorky nemá sa dávať mnoho listov — a keď sa listy i dajú, majú sa po nejakom čase
         vybrať. Ugorky sa nazpät poukladajú, ocot sa prevarí, pena s neho soberie. Keď je ocot
         chladný, vyleje sa nazpät. Chrenové kolieska chránia pred plesňou.
   </p>
   <p>
   </p>
   <p>
    <span class="bold">
     <strong>
      877. Ugorky v cukre
     </strong>
    </span>
   </p>
   <p>
    Prostredné veľké ugorky rozkroja sa pozdĺž na štvoro, lyžičkou vyberú jadrá. Ugorky sa
         posolia, položia na misu a nechajú cez noc stáť. Na druhý deň každý kus obtre sa čistou
         handričkou, ukladá do pohára a zalejú sa osladeným vínnym octom. Na liter octu berie sa
         štvrť kg cukru, 4-6 hrebíčkov, kúsok škorice. Ocot sa prevarí, ochladí a naleje na ugorky.
         Pohár sa zaviaže a odloží, ako iné zaváraniny.
   </p>
   <p>
   </p>
   <p>
    <span class="bold">
     <strong>
      878. Miešaný šalát na zimu
     </strong>
    </span>
   </p>
   <p>
    Ugorky, ktoré sa nedajú už inak upotrebiť, pokrájajú sa na kolieska. Tiež tak nedozreté,
         zelené paradajky. K tomu pridajú sa i menšie, obielené cibuľky — a čierne korenie. Na
         mieste obarí sa rozriedeným octom, zvareným so soľou a nechá sa zakryté do druhého dňa
         stáť. Na druhý deň zleje sa ocot, znovu prevarí a naleje na šalát. To opakuje sa 2-3 kráť,
         potom sa „mišmaš“ zakladá do pohárov, octom zaleje, poháre sa obviažu a odložia.
   </p>
   <p>
   </p>
   <p>
    <span class="bold">
     <strong>
      879. To isté so zeleninou
     </strong>
    </span>
   </p>
   <p>
    Ugorky sa obiela a pokrájajú, tiež mladé kaleráby, cibuľa, mrkev a zelená paprika. Do
         rozriedeného octu dá sa soli, klinčekov, korenia, bobkového listu, železnej zeliny, kúsok
         liadku, šťúbrik a cukru; ďalej pokračuje sa ako pri predošlom predpise. Pohár so šalátom
         položí sa na pár dní na slnečné miesto.
   </p>
   <p>
    Paradajky, ktoré nedozrely, môžu sa podobne pripraviť.
   </p>
   <p>
   </p>
   <p>
    <span class="bold">
     <strong>
      880. Ugorkový šalát na zimu
     </strong>
    </span>
   </p>
   <p>
    Obielené ugorky pokrájajú sa na lístky, trocha hrubšie, ako na čerstvý šalát. Máličko sa
         posolia a nechajú za pol hodiny stáť. Vyžmýkajú sa a ukladajú do pohára. Na spodok pohára
         dá sa vrstva ugoriek, na ne vrstva hrubo tlčenej soli, zase vrstva ugoriek — až do vrchu.
         Na vrch má prísť soli asi na dva prsty zvýše. Pohár zaviaže sa tuhým papierom a odloží na
         suché miesto. Pred upotrebením musí sa potrebná miera ugoriek vziať a na dve hodiny namočiť
         do studenej vody. Ak sú ugorky veľmi slané, premyjú sa 2-3 kráť a pripravia ako svieže.
   </p>
   <p>
   </p>
   <p>
    <span class="bold">
     <strong>
      881. Šalát zo zelenej papriky
     </strong>
    </span>
   </p>
   <p>
    Na rezance krájaná paprika posolí sa a nechá chvíľku stáť. Potom sa vyžmýka, dáva do
         pohárov, zaleje prevareným a vychladnutým octom. Na vrch dá sa vrstva jemného, stolového
         oleja, pohár zaviaže a dá do pary.
   </p>
   <p>
   </p>
   <p>
    <span class="bold">
     <strong>
      882. Rýdziky
     </strong>
    </span>
    (ryzce)
   </p>
   <p>
    Drobné, zdravé rýdziky sa očistia a do slanej vody zavárajú. Obvarené prestrú sa na
         dosku alebo na site nechajú odtiecť. Do pohárov striedave s čiernym korením sa naložia,
         prevareným octom zalejú. Musia sa častejšie zmývať, aby neplesnely. Môžu sa dať aj do
         menších pohárov a do pary.
   </p>
   <p>
    Rýdziky dajú sa i do súdkov odložiť. Vtedy sa nasolia, dá sa k nim i rasce, na vrch
         handrička, dienko a čistá skala. Pred upotrebením vezme sa z nich potrebná miera, premyje
         sa, rýdziky dajú na misočku, posypú sa tlčeným korením, obložia lístkami cibule a polejú
         octom.
   </p>
   <p>
   </p>
   <p>
    <span class="bold">
     <strong>
      883. Sušenie hribov
     </strong>
    </span>
   </p>
   <p>
    Dobré a zdravé hriby pokrájajú sa na hrubšie kusy a sušia sa buď na slnci, v sušiarni,
         alebo v peci (za chlebom). Keď sú len na slnci sušené, majú sa aspoň na pár minút dať do
         rúry, lebo zárodky červiačkov nie sú usmrtené a ožijú v prajnej teplote znovu a zkazia celú
         zásobu. Usušené odložia sa do plátených, ale riedkych vrecúšok a zavesia na suché miesto.
   </p>
   <p>
   </p>
   <p>
    <span class="bold">
     <strong>
      884. Kôpor na zimu odložiť
     </strong>
    </span>
   </p>
   <p>
    Zelený, svieži kôpor pokrája sa na drobno, smieša s hrubou tlčenou, nie osievanou soľou,
         potom dá do pohára, dobre utlačí, na vrch dá sa ešte vrstva soli, pohár sa zaviaže a
         odloží. V zime, keď je treba, vezme sa z neho, premyje vo vode, upotrebí. Prípadný pokrm
         treba menej posoliť, alebo vôbec nič, keď je už sám kôpor slaný.
   </p>
   <p>
    Tak uložiť sa môže i tarkan, zelený petržľan a pažítka.
   </p>
   <p>
    Tiež môžu sa všetky tieto zeleniny usušiť a každá zvlášť do malých pohárikov odložiť.
   </p>
   <p>
   </p>
   <p>
    <span class="bold">
     <strong>
      885. Žampionky na zimu
     </strong>
    </span>
   </p>
   <p>
    Tieto jemné hríbky môžu sa i doma dochovať, keď sú k tomu isté podmienky. Úprava dostane
         sa s násadou v každom zahradníckom a semenárskom závode. Jeden spôsob odložiť ich na zimu
         je nasledujúci. Žampionky majú byť ešte zatvorené; vtedy sú chutné. Spodok očistí sa od
         zeme, kožtička, pokiaľ možno, sa stiahne a tak očistené dajú sa do vriacej vody, pridá soli
         a korenia. Vo vode nechajú sa len raz zvariť, vyberú na misu a nechajú vystydnúť. Také sa
         do pohárov alebo kamenných hrncov ukladajú, na ne naleje vínny ocot, soľ, korenie a na vrch
         vrstvu oleja, aby povetrie nemalo prístup. V čas potreby sa olej môže zliať. Dobré sú k
         mäsu.
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e10623">
       </a>
       XXV. Niečo o pečení chleba
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    <span class="bold">
     <strong>
      886. Pečenie chleba
     </strong>
    </span>
   </p>
   <p>
    Každá domáca pani zakladá si na tom, aby mala vždy podarený domáci chlieb. Domáci chlieb
         je i chutnejší, záživnejší a lacnejší. Zvlášte nemal by chýbať vo väčších domácnostiach,
         menovite dedinských.
   </p>
   <p>
    I pri pečení chleba je prvou podmienkou zdaru dobrá múka. Potom primerané zpracovanie
         cesta, teplota, dobrá nácesta alebo čerstvé droždie, konečne i správne vykúrená pec. Pomer
         múky k vode je asi tento: Na 5 kilo múky vezme sa 1 i pol litra vody, čo určí sa však vždy
         podľa jakosti múky a sypkosti zemiakov. Pšeničná suchá múka prijme viac vody, ako ražná. Na
         6 kilo múky je potrebné asi 2 kila zemiakov. Keď je múka z porasteného žita zomletá, musí
         sa dať málo vody, tuho a dlho miesiť, ináče sa chlieb nevydarí. Pred pečením, najmä v zime,
         má byť múka aspoň 12 hodín v teplom, aby sa pozvoľna zohriala. Keď sa pečie na noc, čo je
         radnejšie, ako na deň, donesie sa múka ráno a zakrytá položí sa na teplé miesto. Večer sa
         oseje, na jednom konci koryta urobí sa kvások z rozmočenej nácesty alebo droždia s
         prídavkom teplej vody. Ku kvasu vezme sa asi tretina múky. Kvások vytrepe sa lopatkou,
         urovná, posype sa múkou a zakryje rásoškami a obrusom. Do kvasu pridajú sa i zemiaky, ale
         ich dávajú aj len ku mieseniu. Soľ prichystá sa hneď večer na bok ku múke, ale i do cesta
         má prijsť len s miesením. Dobre pripravený kvas vykysne rýchlo, takže zavčas rána môže sa
         miesiť. Kuchárka alebo dievka, ktorá ide miesiť, musí byť v tom nie len zbehlá a zručná,
         ale musí dbať na čistotu, čo sa samo sebou rozumie. Šaty, zástera a ruky majú byť čisté a
         vlasy šatočkou obviazané.
   </p>
   <p>
    Voda k mieseniu má byť teplá, ale nie horúca. Ak je teplejšia, má sa najprv len s múkou
         rozmiešať a potom s kvasom vymiesiť. Miesenie deje sa po kúsku od kraja ku prostriedku,
         potom prekladaním cesta začína sa znovu, kým je celé cesto nie rovnomerne hladké, žilovaté
         a kým neodstáva od rúk. Cesto nesmie sa rozlievať, ale má takrečeno rásť pod rukami. Potom
         sa zaokrúhli, od krajov z väčšej čiastky strúžkou obškrabe, zarovná, múkou posype a zakryje
         obrúskom, aby podkyslo. Len keď očividome začína kysnúť, zakúri sa pec. Keď vykyslo, váľa
         sa na múkou posypané vahany, alebo na slameníky, na ktorých sú prestreté váľaničky, tiež
         múkou posypané. Niekde hneď po miesení vyváľajú chleby a na slamníkoch nechajú kysnúť. Je
         to pohodlnejšie, ale len vtedy, keď je cesto tuhšie — a pomaly kysne. Slameníky položia sa
         na teplé miesto. I tie majú deň pred tým byť donesené, aby neboly studené. Koľko ktorá pec
         potrebuje dreva, to zvie sa len zkúsenosťou. Väčšie chleby potrebujú 1 i pol až 2 hodiny,
         menšie upečú sa za hodinu.
   </p>
   <p>
   </p>
   <p>
    <span class="bold">
     <strong>
      887. Chlieb zapáraný
     </strong>
    </span>
   </p>
   <p>
    Na desať litrov múky vezmú sa 2 litre vody na „zápar“. Keď sa pečie na noc, musí sa
         zápar urobiť už asi o 3-4 hod. popoludní, alebo aj pri varení obeda. Jedna čiastka múky
         oddelí sa na jeden koniec koryta a zaparí vriacou vodou, v ktorej podľa vôle vrela rasca,
         lebo za hrsť chmeľu alebo cibuľové šupy. To sa precedí do múky, potom lopatkou vypracuje.
         Cesto musí byť tuhšie, ako na kvas. Keď je hladké, rozhrnie sa, aby vychladlo. Medzitým
         rozpustí sa droždie v letnej vode alebo v mlieku s kúskom cukru, alebo dobrá nácesta pridá
         sa k vychladnutému záparu, znovu zamieša, zarovná, posype múkou a prikryje obrúskom. O
         hodinu už poznať, že kysne (ak je zápar správne pripravený). Zápar môže kysnúť i dlhšie a
         chlieb nebude kyslý, len kvas nesmie kysnúť pridlho, lebo chlieb dostane kyslú chuť. Večer
         môže sa i zápar s prídavkom zemiakov a teplej vody rozriediť a toto je kvas. Zemiakov vezme
         sa tiež toľko, ako pri druhom. Majú byť v kožkách varené, očistené a pretreté, aby hrčiek
         nebolo. Zapáraný chlieb je veľmi chutný a udrží dlhšie vlahu, ako nezapáraný. Zamiesi sa
         podobne ako obyčajný.
   </p>
   <p>
   </p>
   <p>
    <span class="bold">
     <strong>
      888. Chlieb s parom
     </strong>
    </span>
   </p>
   <p>
    Na mnohých miestach nášho milého Slovenska, zvlášte v Novohrade a v Gemeri, pečú chlieb
         s parom alebo s „parením“. Par pripraví sa zo pšeničných otrúb. Otruby zaparia sa vodou,
         rozmiešajú sa náležite, aby boly všade vlhké, ale nesmú byť vodnaté. Potom sa vezme hodný
         kus cesta, po pečení chleba odloženého; ak je cesto svieže a mäkké, môže sa do prostriedku
         otrúb zahrabať, popritískať, zakryť a nechať niekoľko hodín na teplom stáť. Ak je ale cesto
         suché, rozmočí sa v letnej vode a zamieša sa s otrubami a tiež sa nechá kysnúť. Keď je
         povrch otrúb popukaný a celé cesto sa zodvihlo, premiesi sa všetko základne ešte raz a pre
         lepší zdar ešte sa nechá kysnúť. Niektoré gazdinky hneď spravia par a čudujú sa, že im
         plesnie alebo že im chlieb nedobre kysne. Istejšie je, keď je par náležite vykysnutý, takže
         otruby prešly úplne kyselinou. Po druhom náležitom premiesení narobia sa veľké homolky,
         kladú na sito alebo na papier, položia na suché, veterné miesto — nie kde slnce svieti —
         aby uschly. Podotknúť treba, že par musí byť viac suchý a nesmie sa lepiť, ale len že práve
         spolu sa drží. Keď je povrch paru zaschnutý, rozlomia sa gule a nechajú na suchom mieste
         papierom zakryté. Úplne suchý par postojí i viac mesiacov a je vždy dobrý, len nesmie
         plesneť. Ku pečeniu vezmú sa 2-3 hrudky (podľa zkúsenosti), namočia do letnej vody, asi 2-3
         hodiny pred upotrebením. Potom precedí sa par do kvasu alebo do záparu. Par má príjemnú,
         kyslastú vôňu a takú chuť dostane i chlieb s ním pečený. Keď sa otruby zapárajú, môže sa
         uvariť i chmeľ, rasca (kmín) alebo šupy z cibule.
   </p>
   <p>
    *
   </p>
   <p>
    <span class="emphasis">
     <em>
      Postruhníky.
     </em>
    </span>
    Cesto, ktoré sa soškrabe po vyváľaní chleba, smiesi sa
         s prídavkom vody, alebo mlieka, masti, alebo škvariek, alebo bryndze a soli na mäkšie
         cesto, z ktorého sa pre mládež upečú chutné postruhníky, posúšky, poškrabky alebo nateráky.
   </p>
   <p>
   </p>
   <p>
    <span class="bold">
     <strong>
      889. Podplameník
     </strong>
    </span>
   </p>
   <p>
    Z chlebového cesta vyvaľkajú sa tenké lokše, popichajú sa husto vidličkou, aby sa cesto
         neodulo a upečú sa pred „páľom“, to jest, kým je ešte oheň nie vyhrnutý. Vybraté oprášia sa
         čistým krýdlom od múky a popola, pomastia alebo čerstvým maslom alebo husacou masťou a
         posolia sa. Obyčajne sú už k raňajkám hotové a vítané.
   </p>
   <p>
   </p>
   <p>
    <span class="bold">
     <strong>
      890. Parovec
     </strong>
    </span>
   </p>
   <p>
    Keď sa par precedí, na site pozostalé „ožmičky“ paru položia sa nazpät do hrnca, zalejú
         sa letnou vodou a zakryté nechajú sa niekoľko hodín kysnúť. Potom sa voda zcedí a postaví
         na sporák. Do nej dá sa rasce a soli. Keď zovre, zatrepe sa sladkým mliekom alebo smotanou,
         s prídavkom lyžičky múky alebo i žĺtka. Táto polievka je veľmi chutná, zvlášte pre
         nemocných a slabších. Tam kde ju varievajú, menuje sa parovec.
   </p>
   <p>
   </p>
   <p>
    <span class="bold">
     <strong>
      891. Pečenie koláčov
     </strong>
    </span>
   </p>
   <p>
    Medzi kysnutými cestami zahrnuté je i koláčové cesto. Vo väčšej miere berie sa na jedno
         kilo múky asi 2 deka droždia, za lyžicu rozpusteného masla a toľko letného mlieka, aby
         cesto bolo vláčne a nie prituhé. Cukru a soli podľa vôle, tiež tak žĺtky, lebo bielky
         sťahujú cesto, a lepšie, keď sa nedajú. Maslo alebo masť dáva sa naposledy.
   </p>
   <p>
    Z tohoto cesta robia sa rozličné koláče, ako lekvárniky, makovníky, orešníky,
         tvarožníky, bryndzovníky a kapustníky. Ku všetkým týmto sú plnienky udané na príslušnom
         mieste. Podotknúť treba, že tenké koláče, ako lekvárniky, tvarožníky a iné, treba pred
         vsadením do pece vidličkou husto popichať. To isté je i pri „kuchnoch“, to jest tenkých,
         naplnených koláčoch. Tieto posledné sú veľmi chutné, keď sa posýpajú i múkou hodne s maslom
         smiešanou, do ktorej sa dá máličko soli. Múka sa v peci privržlí a dostane dobrú chuť, i
         koláč je krajší. Miesto múky môže sa krupica spariť, s maslom a cukrom smiešať, citronovými
         kôrkami okoreniť a na posýpanie koláčov použiť.
   </p>
   <p>
   </p>
   <p>
    <span class="bold">
     <strong>
      892. Grahamov chlieb
     </strong>
    </span>
   </p>
   <p>
    K tomuto vezme sa múka na hrubo mletá, to jest i s otrubami. Berie sa obyčajne pšeničná.
         Na jedno pečenie vezme sa 1-2 kg, zaparí sa horúcou vodou, zamiesi sa bez soli a bez
         droždia. Vymiesi sa veľmi dobre a rýchlo, potom nechá sa za jednu noc stáť. Menšie
         bochníky, obyčajne podlhovasté, sa vyváľajú, pečú ako chlieb za 1 až 1 i pol hodiny.
         Upečené hodia sa na pár minút do vriacej vody a zatým sa znovu usušia.
   </p>
   <p>
   </p>
   <p>
    <span class="bold">
     <strong>
      893. Iný
     </strong>
    </span>
   </p>
   <p>
    Na pol kila múky s tlčou (otrubami) dá sa štipka soli, na koniec noža sódy
         (dvojuhličitanu sódnatého) a asi pol až tri osminy litra vody. Zamiesené vyváľa sa hneď na
         bochníky a pečie sa v horúcej rúre alebo peci.
   </p>
   <p>
   </p>
   <p>
    <span class="bold">
     <strong>
      894. Vegetariánska strava
     </strong>
    </span>
   </p>
   <p>
    I pre tých, čo nepožívajú mäsa, najde sa v tejto knihe výber predpisov. Všetky
         strukoviny, zeleniny a cestá, do ktorých sa miesto mäsa alebo masti môže dať masla,
         prípadne vegetabilných tukov, sú vstave zaopatriť kuchyňu vegetariánov rozmanitou a
         záživnou stravou. Podľa mnohých učencov dnešnej doby nepotrebuje človek toľko bielkoviny,
         ako sa to dosiaľ myslelo, ani nepotrebuje sa človek prekrmovať, aby bol zdravý a vzdoroval
         nemociam. Komu rastlinná strava vyhovie, nech sa jej pridŕža, pravdepodobne príde doba, že
         ideálni ľudia nebudú potrebovať mäsa so zabitých zvierat, ako nebudú užívať alkoholu.
   </p>
   <p>
    Hlavnou čiastkou vegetariánskej kuchyne sú rozličné kaše. Kaša, pravdepodobne tenkelová
         alebo i ovsenná, bola už za starodávna obľúbeným a každodenným jedlom Slovákov, čomu i
         príslovie svedčí. Kaše tieto už zanikajú, ovsenná na príklad u nás sa nevyrába a bola by
         veľmi drahá, lebo na malé množstvo kaše bolo by potrebné veľké množstvo ovsa. Ale za to je
         výživnosť ovsennej kaše a múky veľmi vysoká. Múka môže byť aj veľmi jemná, ale jej je málo
         a tak značne drahá. Z ovsennej múky dorábajú v Amerike drobné pečivo pre nemocných a pre
         deti takzvané quaker oats (kvéker óts), ktoré je veľmi záživné.
   </p>
   <p>
    Iné kaše varia sa alebo v mlieku alebo vo vode; v tomto prípade omastia sa maslom alebo
         iným tukom. V každom spôsobe ale musí byť kaša veľmi dobre uvarená, lebo surová alebo
         nedovarená pôsobí žalúdku ťažoby — a nie je chutná. To vzťahuje sa zvlášte na ryžu, na
         pohančenú, tenkelovú a na kašu z prosa. Príprava týchto kaší je taká jednoduchá, že
         nepotrebuje zvláštneho opisovania.
   </p>
   <p>
    Pre vegetariánov významné je zvlášte všetko ovocie, najmä ale ovocie sladké. Medzi
         najzáživnejšie ale i najdrahšie počitujú sa ďatle. Záživné sú i orechy, mandle, figy, potom
         naše druhy ovocia, ktoré požívajú sa alebo surové alebo na rozličné pokrmy zpracované. Tiež
         pomaranče, citrony, hrozno, zvlášte čierne hrozno, má mnoho záživných a liečivých látok v
         sebe. Vôbec požívanie ovocia považované je u nás len ako bezvýznamné a ako paškrta pre
         deti, kdežto ovocie môže i živiť a popri iných pokrmoch podáva telu ľudskému to, čo v iných
         potravných článkoch niet. Zvlášte kostík (fosfor), ktorý potrebný je k živeniu modzgu.
   </p>
   <p>
    Ovocie pripraviť sa môže i na prívar. Na príklad čerešne dajú sa dusiť s cukrom, máličko
         vody a kúskom masla, keď sú uvarené, pritrepú sa sladkým mliekom a s lyžičkou jemnej múky.
         Ako príchuť slúži kúsok škorice. To isté dá sa pripraviť i z hrušiek, čučoriedok, slivák (i
         sušených, keď uvaria sa skorej na mäkko) a iného ovocia.
   </p>
   <p>
    Vegetariáni neužívajú pre svoje prípravy obvyklých zápražiek, ale jednoducho uvarené
         zeleniny alebo strukoviny omastia kúskom masla alebo rastlinného tuku, ale i bez toho,
         často ani soli neberú.
   </p>
   <p>
    Vynáhradu za masť a maslo má vegetariánska kuchyňa vegetabilné, to jest rastlinné tuky,
         ktoré sú rôznych druhov už v obchode a konkurujú veľmi tukom živočišným. Keď sú nefalšované
         a čisté, tak sú i dobré, a k tomu omnoho lacnejšie, ako maslo a iná masť. Hodia sa zvlášte
         k výrobe pečiva a koláčov.
   </p>
   <p>
   </p>
  </div>
  <div>
   <div class="titlepage">
    <div>
     <div>
      <h2 class="title">
       <a name="d56e10738">
       </a>
       XXVI. Rozličné
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    <span class="bold">
     <strong>
      895. V čas zakáľania
     </strong>
    </span>
   </p>
   <p>
    K zakáľaniu je pomoc zkúseného mäsiara nezbytná. Temer v každej domácnosti prevádza sa
         zakáľačka inak. Všade ale je radno, aby všetko, čo je k tomu treba, bolo predo dňom
         prichystané. Všetky zásoby majú byť pri ruke, kaša alebo ryža obratá, korenie utlčené a
         preosiate, nádoby čisté, tiež tak i uteráky, špajdle (špilky) a iné. Na drobno pokrájané
         citronové kôrky majú byť v pohári namočené, aby sa do klbás mohly upotrebiť. Tiež tak i
         cesnak, ktorý sa dáva do klbás, na zaúdenie určených. Kto nemá cesnak rád, môže len vodu z
         neho zliať na mäso.
   </p>
   <p>
   </p>
   <p>
    <span class="bold">
     <strong>
      896. Varenie kaše do jaterníc
     </strong>
    </span>
   </p>
   <p>
    Ryža sa preberie a umytá postaví do vriacej vody, ale tak, aby bolo hodne vody. Pri
         častejšom zamiešaní má sa ryža popukať, uvariť sa nesmie, lebo by sa jaternice rozlievaly.
         Keď je sparená, preleje sa cez sito a taká sa dá ku posekanému alebo mletému mäsu.
   </p>
   <p>
    K jaterniciam berie sa i stredná geršnička, ktorá ale musí dlhšie vrieť, aby nebola
         surová. Tiež berie sa pohančená kaša. I táto sa musí pečlive prebrať a uvariť. Dobrý spôsob
         je uvariť kašu vo vrecúšku. K tomu vezme sa čisté vrecúško, čo i staršie, odmeria sa kaše
         (na jedneho brava počíta sa asi 2 kg) a dá sa do vrecúška. Zaviaže sa celkom voľno a povesí
         do vriacej polievky, v ktorej varí sa takrečená kotlovina. Kaša takto uvarená je už i
         omastená a potrebné je len vyňať vrecúško na misu, rozviazať a kašu z neho vysypať ku
         prichystanému mäsu.
   </p>
   <p>
   </p>
   <p>
    <span class="bold">
     <strong>
      897. Obyčajné jaternice
     </strong>
    </span>
   </p>
   <p>
    Podhrdlina, potom takrečené sladké mäso, nachodiace sa pri črevách, pľúce atď. uvaria sa
         na mäkko v kotle. Z uvareného vezme sa k potrebe alebo na zákusky, ostatné sa poseká alebo
         pomele. Ku tomu dá sa zavarená (nie uvarená) ryža alebo kaša, zamieša sa dobre veľkou
         varechou, posolí a pokorení. Korenie dáva sa čierne, nové, hrebíčkové, niečo ďumbieru,
         majeránovej plevy a na masti upražená cibuľa. Ak je plnienka prisuchá, prileje sa mastnej
         polievky z kotla. Naplnené jaternice zapichujú sa s ostrými špajdlami (špilkami) a dajú sa
         povreť. I pri týchto sa môže pomôcť tak, že dajú sa do jednej väčšej šaty, ktorá sa zaviaže
         a prevesí do kotla. Jaternice uvaria sa v tej šate a ľahko sa vyberú.
   </p>
   <p>
    Ku predošlej hmote dávajú i kúsok pomletej, surovej pečenky, jatra, od ktorých dostaly i
         meno. Lenže nemá toho byť viac, lebo také nedržia sa dlho.
   </p>
   <p>
   </p>
   <p>
    <span class="bold">
     <strong>
      898. Jaternice s krvou
     </strong>
    </span>
   </p>
   <p>
    Na mnohých miestach nepoznajú krvou plnené jaternice. Keďže pri zakáľaní obyčajne zvýši
         viac krve, môže sa i táto zúžitkovať ku príprave jaterníc, ktoré sa ale dlho nedržia.
         Žemličky — počítajúc na jednu jaterničku jednu žemľu — pokrájajú sa na kocky, užiaria sa na
         masti pri pilnom miešaní, aby neprihorely. K žemličkám pridá sa tiež na kocky pokrájanej
         čerstvej, oparenej slaniny. Tiež na žlto upraženej cibule, soli, čierneho a nového korenia,
         majeránu, krve a obariek. Dobre premiešané naplní sa do prichystaných čriev a sa varia ako
         iné jaternice.
   </p>
   <p>
   </p>
   <p>
    <span class="bold">
     <strong>
      899. Mäsaníky
     </strong>
    </span>
   </p>
   <p>
    K týmto vezme sa blanové mäso, aké sa zvyklo aj do kapusty dávať. I na sadle jesto taká
         blana. Musí byť trocha i masťou poprerastaná, aby mäsaníky boly dosť šťavnaté. Mäso pokrája
         sa na dlhé, tenké kusy, rátajúc na jednu jaterničku 2-3 kusy, 1-2 deci žltej kaše oparí sa,
         aby málo zmäkla, precedí sa cez sito, pridá sa k mäsu, ktoré sa posolí a podľa ľúbosti i
         chuti okorení. Môže sa pridať málo cesnaku i majeránu, niekto dá i papriky. Toto plní sa
         len rukami, kto má zručnosť v tom, ide to rýchle. Berú sa črevá jaterničkové, ale tie
         tenšie, a nesmú sa tuho napchať. Variť sa musia dlhšie, aby sa mäso uvarilo. Preto sú ony
         dobré, lebo sa môžu i zaúdiť a dajú sa dlhšie držať, ako ryžové. Do kapustnej polievky sa
         výborne hodia, ale sú i čerstvé dobré, upečené ako klbásy.
   </p>
   <p>
   </p>
   <p>
    <span class="bold">
     <strong>
      900. Brezák, tlačienka
     </strong>
    </span>
    (švajnkéz)
   </p>
   <p>
    Hlava bravčová uvarí sa na mäkko v kotle, aby sa koštialiky ľahko daly odstrániť. Hlava
         pokrája sa na tenké pásiky, môže sa pridať i tenko nakrájanej kožky zo slaniny, ktorá musí
         byť tiež veľmi mäkko uvarená. K pokrájanej hlave pridá sa na tenké lístky pokrájanej
         cibule, čierneho korenia, papriky, soli, majeránovej plevy a veľmi málo krvi, aj to nie
         sadnutej. Žalúdok sa naplní, zašije a vloží do kotla, aby sa uvaril. Uvarený zapresuje sa,
         pri čom pichnutím ihlou alebo drevkom vypustí sa zbytočná šťava, od ktorej by sa skoro
         mohol pokaziť. Ak je brezák zle zapresovaný, vyvinie sa v ňom ľahko otrava, škodlivá
         ľudskému zdraviu. Brezák musí sa tak zapresovať, aby masť z neho netiekla po zemi alebo
         nestriekala po kuchyni, najlepšie pres postaviť nad koryto, v ktorom je nasolené mäso. Na
         druhý deň môže sa zavesiť do dymu. Ak by mäsa bolo viac, môže sa zakrútiť do blany, ktorá
         sa stiahne so sadla.
   </p>
   <p>
   </p>
   <p>
    <span class="bold">
     <strong>
      901. Zavarená slanina ku chlebu
     </strong>
    </span>
   </p>
   <p>
    Zo slaniny obkroja sa úzke pásy, ak je prihrubá slanina, tak sa skrojí a zarovná.
         Skrojená masť vypraží sa so sadlom a inou masťou. Slanina sa vloží do vriacich obariek,
         nechá málo zavariť a vyberie sa na dosku, na ktorej mäsiar seká. Tam sa narovná, posolí,
         ružovou paprikou posype a málo cesnakom pošúcha. Vychladnutá položí sa na koryto; — na
         druhý deň môže sa dať do dymu.
   </p>
   <p>
   </p>
   <p>
    <span class="bold">
     <strong>
      902. Šunky
     </strong>
    </span>
   </p>
   <p>
    Šunky nemajú sa celkom obrezať. Slaninová koža ich chráni pred vysušením. Vybraté
         nasolia sa ako iná bravčovina. Na druhý, tretí deň namočia sa do moridla, v III. časti
         poznačeného, tiež i podľa tohoto predpisu:
   </p>
   <p>
   </p>
   <p>
    <span class="bold">
     <strong>
      903. Moridlo na bravčovinu
     </strong>
    </span>
   </p>
   <p>
    Na oheň postaví sa 15 litrov vody, do nej dá sa podľa potreby koriandru, bieleho
         ďumbieru, borievok a bobkového listu, troška sanitry, kúsok cukru a jedno kilo soli. Keď to
         zovre, vezme sa od ohňa a vystydnuté precedí sa na mäso. V tomto moridle môžu byť šunky 3-4
         týždne; keď je teplo, musia sa častejšie obracať. Tenšie kusy vyvešajú sa skorej do dymu.
   </p>
   <p>
   </p>
   <p>
    <span class="bold">
     <strong>
      904. V čas zakáľačky kapusta
     </strong>
    </span>
   </p>
   <p>
    Potrebný kus bravčoviny pokrájať na kusy, cibuľu na červeno upražiť, do tohoto dať mäso,
         pražiť, posoliť i podlievať horúcou vodou, ale ku koncu vodu vypražiť. Vo vode na mäkko
         uvarenú kapustu s mäsom smiešať, tlčené čierne korenie, za štvrť hodiny spolu variť, vyliať
         na misu, čiernym korením posypať.
   </p>
   <p>
   </p>
   <p>
    <span class="bold">
     <strong>
      905. Studeno
     </strong>
    </span>
   </p>
   <p>
    V slanej vode uvaria sa na mäkko nôžky bravčové, keď jesto i z hlavy. Pre chuť dá sa
         cesnaku do polievky. Keď je mäso tak mäkké, že sa oddeluje od kosti, vyberie a podelí sa na
         taniere a misky; polievka, s ktorej sobrala sa masť, precedí sa na taniere, posype sa
         paprikou a dá sa na chladné miesto, aby ztuhlo.
   </p>
   <p>
   </p>
   <p>
    <span class="bold">
     <strong>
      906. Ríbezlové víno
     </strong>
    </span>
   </p>
   <p>
    Čerstvo naoberané ovocie pretlačí sa a potom meria sa šťava nasledovne: na jeden liter
         šťavy vezme sa jedno kilo cukru a dva litre vody. Keď je šťavy viac, tak sa dá do súdka,
         cukor s vodou prevarí sa (je istejšie, ako neprevarená voda) a ochladnutý vleje sa do
         šťavy. Keď je toho menej, tak sa dá len do veľkých fliaš alebo pohárov, do akých zakladajú
         sa ugorky na zimu. Tieto zaviažu sa papierom a víno sa nechá kysnúť. Po 4 až 6 týždňoch
         môže sa preliať do iných nádob, ale ak je nie vykysnuté, tak nesťahovať do fliaš. Pritom
         dať pozor, aby sa neprekyslo. Dobre pripravené drží sa za roky a je výborné.
   </p>
   <p>
    To isté môže sa pripraviť i z černíc (čiernych malín), lenže sa pri týchto môže vziať
         viac vody. Taktiež i čučoriedok (borůvky).
   </p>
   <p>
   </p>
   <p>
    <span class="bold">
     <strong>
      907. Ovocný syrup
     </strong>
    </span>
   </p>
   <p>
    Čerstvo naoberané ríbezle, maliny, černice atď. nasypú sa do veľkých fliaš, zaviažu sa
         tylom a nechajú sa vykysnúť na mieste, kde je 15° tepla. Keď sú vykysnuté, precedia sa cez
         plátno. Šťava dá sa do fliaš s dlhými hrdlami; flaše postavia sa na tanieriky, aby pena
         mohla na ne stekať, a dajú sa na slnečné miesto. Čo vykysne, dolieva sa zo zásoby. Po
         vykysnutí prevarí sa šťava s cukrom. Na liter šťavy vezme sa trištvrte kila cukru. Po
         vychladnutí naleje sa syrup do menších fliaš, flaše sa zapchajú, zalejú kolofóniou a
         odložia do pivnice. So sódovou alebo inou vodou je tento syrup veľmi príjemný, zvlášte pre
         nemocných.
   </p>
   <p>
   </p>
   <p>
    <span class="bold">
     <strong>
      908. Kávový výťažok
     </strong>
    </span>
    (esencia)
   </p>
   <p>
    Na liter vody vezme sa 12 i pol deka dobrej, správne upálenej kávy, 4 dg prísady
         kolínskej alebo franckovej, ďalej štvrť kila nebieleného, surového cukru, ktorý dostať vo
         väčších obchodoch — a ktorý je lacnejší, ako biely — a 4 deka žitnej alebo sladovej kávy.
         Káva uvarí sa ako obyčajne v mašinke alebo sa zavarí. V mašinke je voňavšia, v hrnčeku
         silnejšia. Ztečená alebo ustáta káva naleje sa do fliaš, zapchá a odloží sa k upotrebeniu.
         Ostatné môže sa ešte raz zaliať. Výťažok už netreba zohrievať, len málo do horúceho mlieka
         naliať, lebo je silný.
   </p>
   <p>
   </p>
   <p>
    <span class="bold">
     <strong>
      909. Varenie kávy
     </strong>
    </span>
   </p>
   <p>
    Prvá podmienka dobrej kávy je, aby nebola z najlacnejších druhov kúpená. Drahšia káva je
         i lepšia i výdatnejšia. Ďalej musí byť pozorne pálená; farba pálenej kávy má byť gaštanová.
         Spálená ztratí jemnú vôňu a chuť, surová je tiež nechutná. Káva nesmie stáť dlho pálená,
         ani neradno kupovať kávu pálenú, a na žiaden pád nie mletú, lebo tá je zrovna falšovaná.
         Káva má sa zomleť len pred varením. Kto nesnesie zrnkovú kávu, nech si ju mieša so žitnou.
         Keď má čierna káva dlhšie stáť, nech sa zcedí do flaše a zapchatá odloží do upotrebenia.
   </p>
   <p>
   </p>
   <p>
    <span class="bold">
     <strong>
      910. Čaj
     </strong>
    </span>
   </p>
   <p>
    I pri čaji platí, že čo je lacné, býva drahé. Voda na čaj nesmie prevrieť; čaj sa len
         zaleje a nesmie dlhšie stáť, ako 5 minút. Potom sa nalieva do pohárov alebo do šálok.
         Nádoba, v ktorej sa voda varí, musí byť úplne čistá, najlepšie, keď sa len na varenie čaju
         používa. Na čaj najlepší je kotlík, alebo kto si môže kúpiť samovar, v ktorom sa čaj na
         ruský spôsob pripraví. Ruský karavánový čaj je najlepší, ale aj indický je dobrý, lenže
         často utrpí dlhou morskou cestou na chuti. Farba čaju má byť jasnožltá, podobná farbe
         slamy.
   </p>
   <p>
   </p>
   <p>
    <span class="bold">
     <strong>
      911. Mandlové mlieko
     </strong>
    </span>
   </p>
   <p>
    Na 7 deci čerstvej vody vezme sa asi 20 mandlí obielených a utretých. Mandle tlčú sa v
         mažiariku, pridáva sa k nim vody toľko, aby nefŕkalo. Keď je kašička jemná, precedí sa cez
         čisté plátno. Pozostalé mandle tlčú sa ďalej, kýmkoľvek sa dajú. Precedená tekutina má
         vyzerať ako mlieko a je veľmi občerstvujúca. Zamieša sa s vodou podľa udaného pomeru,
         osladí sa a podáva sa k pitiu nemocným alebo i zdravým pre občerstvenie. Kto chce mať
         mandlové mlieko teplé, naleje ho do pohára, pohár položí do studenej vody a nechá pozvoľne
         zohrievať až po stupeň, aký potrebuje.
   </p>
   <p>
   </p>
  </div>
 </body>
</html>
