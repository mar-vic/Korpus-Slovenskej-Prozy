<html>
 <body>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2523381">
       </a>
       Knigge
      </h2>
     </div>
    </div>
   </div>
   <p>
   </p>
   <p>
    <sup>
     [
     <a class="footnote" href="#ftn.id2523392" name="id2523392">
      1
     </a>
     ]
    </sup>
   </p>
   <p>
    „Knigge“ je taká kniha,
    <sup>
     [
     <a class="footnote" href="#ftn.id2523404" name="id2523404">
      2
     </a>
     ]
    </sup>
    ktorú každý spomína a vážne berie a ktorú nikto nečítal.
   </p>
   <p>
    Každý si myslí, že vie, čo je to gentleman a Knigge tiež.
   </p>
   <p>
    Angličan hovorí, že a gentleman is, who pays my bill,
    <sup>
     [
     <a class="footnote" href="#ftn.id2523433" name="id2523433">
      3
     </a>
     ]
    </sup>
    z čoho vysvitá, že viac-menej všetky národy sú gentlemanlike,
    <sup>
     [
     <a class="footnote" href="#ftn.id2523447" name="id2523447">
      4
     </a>
     ]
    </sup>
    pretože všetky platia jeho účty, ale žeby sa on sám pritom nezvŕtal na suchom,
         dokladá, že every englishman is a gentleman too,
    <sup>
     [
     <a class="footnote" href="#ftn.id2523462" name="id2523462">
      5
     </a>
     ]
    </sup>
    teda Salisbury,
    <sup>
     [
     <a class="footnote" href="#ftn.id2523474" name="id2523474">
      6
     </a>
     ]
    </sup>
    ktorý nechce dopriať Írom skyvu chleba, just tak, ako tí robotníci, ktorí
         kričiavajú po londýnskych uliciach, že they have got no work to do,
    <sup>
     [
     <a class="footnote" href="#ftn.id2523492" name="id2523492">
      7
     </a>
     ]
    </sup>
    že nedostali prácu!
   </p>
   <p>
    Každý človek, ktorý sa usiluje poznať dobro a podľa svojich síl ho uskutočňovať, je
         gentleman. Knigge vo svojej knižke Über den Umgang mit Menschen
    <sup>
     [
     <a class="footnote" href="#ftn.id2523512" name="id2523512">
      8
     </a>
     ]
    </sup>
    to chápe trochu inakšie.
   </p>
   <p>
    Vzal som tú knihu do ruky a začnem čítať. Som už asi na šesťdesiatej stránke. A tu, čo
         je to? Slzy v mojich očiach, ach!, divné dojatie sa ma zmocňuje, sentimentálnosť sa pokúša
         o mňa: rozpomienky schádzajú mi na um zo starých dobrých časov, keď som prvý raz odchádzal
         z rodičovského domu do škôl. Dobré otcovské slová rodičov, starých „báčikov“ a „tetušiek“
         zvučia v mojich ušiach: „Dobre sa drž, syn môj, buď poriadny a usilovný, aby sme len dobré
         o tebe počuli.“ Božemôj, ach, škoda vás, dobré staré časy.
   </p>
   <p>
    Knigge totiž pozbieral všetky obecné pastviská (loci communes, Gemeinplätze),
    <sup>
     [
     <a class="footnote" href="#ftn.id2506357" name="id2506357">
      9
     </a>
     ]
    </sup>
    ktoré kolujú po svete o mravnom správaní sa človeka.
   </p>
   <p>
    Komu by napríklad nebol svedomitý rodič kládol na srdce, aby bol poriadny, aby — s
         dovolením budem citovať — teda, aby: „Mit Arbeitsamkeit und Fleiss verbinde sich strenge
         Ordnung und Pünklichkeit. — Verspricht wenig. — Gib andern Beweise deiner Theilnahme, um
         dich der ihrigen zu versichern. Sei selbständig, atď. atď.“
    <sup>
     [
     <a class="footnote" href="#ftn.id2506382" name="id2506382">
      10
     </a>
     ]
    </sup>
   </p>
   <p>
    Má potom, pravda, aj špeciálne veci. Napríklad: Človek nemá sa v spoločnosti tak smiať,
         aby mu od smiechu až oči vysadilo a aby pritom vydával zvuky ako dobre naladený,
         dobrosrdečný mamut, ktorý počul nejaký podarený vtip.
   </p>
   <p>
    Tiež sa nesvedčí — a síce na päťdesiatej tretej stránke — rozprávať pred dámami mnohé
         háklivejšie veci, ktoré pocvičenejšie mužské uši, nebožiatka, ešte ako-tak znesú.
   </p>
   <p>
    Takto to ide veselým tempom ďalej. Pritom jeho metóda je táto: postaví si tézu — jednu z
         tých už spomínaných — a potom ju rozkladá na jednej alebo viacerých stránkach. Teda
         napríklad: Človeče, buď poriadny, lebo ak nie si poriadny, nenájdeš potme napochytre kľúč a
         klobúk, keď ho najväčšmi potrebuješ. Aj zápalky budeš darmo hľadať, ak ich nebudeš držať na
         jednom mieste, takže si ani lampu nebudeš môcť zapáliť, čo je veľmi nemilá vec.
   </p>
   <p>
    Pri iných zase inakšie rozpráva, ale vždy rovnako do duše. Takýmito znamenite
         vypozorovanými vecami naplnil Allgemeine Bemerkungen.
    <sup>
     [
     <a class="footnote" href="#ftn.id2506448" name="id2506448">
      11
     </a>
     ]
    </sup>
   </p>
   <p>
    Nasleduje kapitola o zaobchádzaní so sebou samým, v ktorej jadrne a krátko nepovie nič.
   </p>
   <p>
    Priznám sa, keď som takto ďaleko prišiel, chcel som poslúchnuť Schopenhauera a odhodiť
         knihu, z ktorej sa nedá ničomu naučiť, ale ako svedomitý referent pokračoval som so
         zarmúteným srdcom ďalej.
   </p>
   <p>
    Tretia kapitola pojednáva o zaobchádzaní s ľuďmi rôzneho temperamentu. V tejto kapitole
         nás poučí o tom, že sú štyri temperamenty — čo tuším už i nebožtík Aristoteles vedel —
         ktoré sa rôzne kombinujú. Ako s nimi zaobchádzať: s cholerikom sa nevadiť, melancholikom a
         flegmatikom ísť z cesty, pretože je to fádny národ, a so sangvinikmi že človek môže
         obcovať, ak sú ináč poriadni ľudia.
   </p>
   <p>
    Nasledovné kapitoly sú o tom, ako treba zaobchádzať so starcami, deťmi. Ako sa držať v
         manželstve, na cestách, voči väčším-menším pánom. Ako obcovať s umelcami, učencami atď.
         atď.
   </p>
   <p>
    Z podajedných, interesantnejšími sa zdajúcich odsekov, podám krátke klasobranie.
   </p>
   <p>
    Kapitolu „Obcovanie so ženskými“ (Umgang mit Frauenzimmern) zahajuje osvedčením, že on
         je veru priateľom krásneho pokolenia. Toto je tu zrejme na to, aby potom mohol pokračovať
         podľa slávne známej formulky: „Som ti síce priateľom, ale to ti musím povedať, že si
         hlupák, launista,
    <sup>
     [
     <a class="footnote" href="#ftn.id2506520" name="id2506520">
      12
     </a>
     ]
    </sup>
    držgroš atď.“
   </p>
   <p>
    Knigge: Mám ženy síce rád a veľmi si ich vážim, ale to im musím povedať, že rady vidia
         lichotenie, že Alter der Frauenzimmer ist ein kitziger Punkt.
    <sup>
     [
     <a class="footnote" href="#ftn.id2506540" name="id2506540">
      13
     </a>
     ]
    </sup>
    Pochvalne vyzdvihne ich márnivosť, launy, zvedavosť, klebetenie, pretvárky.
         Nakoniec sumárne odbaví aj ich dobré vlastnosti. Proti istej emancipácii nie je. Nepamätám
         síce, že by ho Stuart Mill
    <sup>
     [
     <a class="footnote" href="#ftn.id2506558" name="id2506558">
      14
     </a>
     ]
    </sup>
    citoval vo svojom „standardwork“ O područí žien (On the subjection of Woman).
         Ostatne, čo tam po Millovi, dostal aj on „co proto“, myslí si iste aj pán Strachov.
    <sup>
     [
     <a class="footnote" href="#ftn.id2506580" name="id2506580">
      15
     </a>
     ]
    </sup>
   </p>
   <p>
    V kapitole o zaobchádzaní so zamilovanými je toľko sladkosti, sirupu, nemeckej
         sentimentálnosti, že by sa dobre čítala s karikatúrami od Reinickeho alebo Oberländera.
   </p>
   <p>
    Atď. atď. atď.
   </p>
   <p>
    Konečne musím podotknúť, že na veľmi málo miestach príde čitateľ na duchaplné
         pozorovania, ktoré, možno, Knigge sám porobil, pretože je známe porekadlo o slepej kure.
   </p>
   <p>
    Z tohto všetkého vysvitá, že Knigge nepísal nijaký „bon ton“.
    <sup>
     [
     <a class="footnote" href="#ftn.id2506626" name="id2506626">
      16
     </a>
     ]
    </sup>
    Jeho „Obcovanie s ľuďmi“ má byť vodidlom pri tvorení, pri vyvíjaní sa povahy.
         Také čosi ako kniha Samuela Smilesa
    <sup>
     [
     <a class="footnote" href="#ftn.id2506640" name="id2506640">
      17
     </a>
     ]
    </sup>
    Selfhelp (Svojpomoc), ktorá je tiež iba bliktra, ale predsa je omnoho
         vážnejšia, originálnejšia ako „Knigge“.
   </p>
   <p>
    Keď vezmeme celý obraz, ktorý Knigge vykreslil, obdržíme filisterského, poriadneho
         človeka, ktorý sa vie urobiť obľúbeným a ktorý má spôsoby. Aby som uviedol príklad, nuž
         spomeniem pána štátneho sovietnika Sipjagina z románu Nov.
    <sup>
     [
     <a class="footnote" href="#ftn.id2506674" name="id2506674">
      18
     </a>
     ]
    </sup>
    Pravda, Turgenev trochu karikoval.
   </p>
   <p>
    Návod stať sa vynikajúcim človekom, stať sa skutočným gentlemanom to nie je. Kniggeho
         človek sa štíti každej borby, tomu ide o pohodlné, hladké žitie. Odhliadnuc od toho a ešte
         mnohých iných vecí, ktoré by sa zásadne dali proti takému typu doniesť, je to kniha
         jednoducho zbytočná, pretože nevyrieši nijakému, hocijako vzdelanému človeku ani jednu
         pochybnosť. To vie každý, že k starším sa treba slušne správať, že s hlupákmi netreba
         diskutovať, že muž sa musí usilovať, aby svoju ženu miloval a že na ceste nesmie sa dať od
         hostinských odierať.
   </p>
   <p>
    K tomu všetkému tá kniha je nesmierne fádna, starootcovsky písaná. Len tu i tu občerství
         čitateľa nejaká s veľkou vervou, ako najnovšia myšlienka, prednesená zásada z Konfucia
         alebo Zarathustru alebo bohvie, ako sa volal ten najstarší moralista. Je v tom pekný kus
         naivnosti a človek sa musí tomu zasmiať. Adolf-Franz, slobodný pán Knigge, na str. 127
         napríklad tvrdí, že bozk je bozk — nichts mehr und nichts weniger als ein Zeichen der Zärtlichkeit.
    <sup>
     [
     <a class="footnote" href="#ftn.id2506727" name="id2506727">
      19
     </a>
     ]
    </sup>
    Máte pravdu, starý pán, hovoríte o dušu múdro — hehehe!
   </p>
   <p>
    Pre deti tá kniha nie je písaná. Ak dorastení, vzdelaní Nemci také knihy potrebujú, a
         zdá sa, že potrebujú, pretože ju vydali už dvadsaťkrát, potom ich skutočne ľutujem.
         Mysliaci človek nemá v nej čo hľadať a nemysliaci beztak v nej nič nenájde. Bude to zrejme
         ein passendes Weinachtsgeschenk, ako väčšina Ebersových
    <sup>
     [
     <a class="footnote" href="#ftn.id2506756" name="id2506756">
      20
     </a>
     ]
    </sup>
    románov. — Odporúčal by som tú knižku pre dákehosi ňamňam negra, ktorý by mal
         chorobnú túžbu za civilizáciou.
   </p>
   <p>
    Pardon! Ešte na jeden účel sa hodí.
   </p>
   <p>
    Čítal som raz jednu „slabšiu“ nemeckú novelu. (Vo vážnych chvíľach, keď vstúpim vše do
         seba, cítim vždy trpké výčitky svedomia nad týmto hriechom proti duchu svätému.) V tej
         novele sa zamiluje hrdina do hrdinky, ktorá ho z akejsi nevyspytateľnej príčiny nechce rada
         vidieť. Heineho „Sie war liebenswürdig und er liebte sie; er aber war nicht liebenswürdig
         und sie liebte ihn nicht“
    <sup>
     [
     <a class="footnote" href="#ftn.id2506796" name="id2506796">
      21
     </a>
     ]
    </sup>
    nepasuje tu celkom, pretože ani ona nebola liebenswürdig. Dosť na tom, hrdina
         to považuje pravdepodobne za nedostatočnú zbehlosť v zaobchádzaní s ľuďmi, i pošpendíruje
         jej jeden pekný exemplár Kniggeho Obcovania s ľuďmi. Novelista tvrdí, že to účinkovalo.
   </p>
   <p>
    Možno probovať.
   </p>
   <p>
    Čo sa mňa týka, cením si obyčajného Galanthomea omnoho viac. Z toho sa človek aspoň dačo
         naučí. Ten mi povie, kedy si mám navliecť biele a kedy čierne rukavice. Dozviem sa z neho,
         že paniam slobodno v spoločnosti bozkať ruku, dievčatám nie — iba medzi štyrmi očami. A
         podobné múdrosti. To je už aspoň niečo hodno. A keď chcem svoju dušu zošľachtiť, keď chcem
         robotiť na vypracovaní svojho charakteru, tak mám k službám najznamenitejších spisovateľov,
         ktorí — od starého Homéra počnúc — dávali príklad svojou šľachetne cítiť vediacou dušou
         každému, kto je vstave ich nasledovať.
   </p>
   <p>
    Starý Plutarchos spôsobil viac krásnych skutkov než všetci hofmajstri dohromady. Jeden
         zväzok Macaulaya
    <sup>
     [
     <a class="footnote" href="#ftn.id2506858" name="id2506858">
      22
     </a>
     ]
    </sup>
    je pôvodcom väčšieho šťastia, než všetci ľudia, ktorí formovali svoj charakter
         z Kniggeho. (Mnoho ich nebude.)
   </p>
   <p>
    Ostatne, ten Knigge ináč hádam ani nebol taký — povedzme — tento; chyba je len to, že
         podáva iba samú smotanu, samý povrch. Síce, možno nižšie skutočne bolo len mlieko.
   </p>
   <p>
    <span class="emphasis">
     <em>
      Národnie noviny 1890
     </em>
    </span>
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2523392" name="ftn.id2523392">
        1
       </a>
       ]
      </sup>
      Národnie noviny 11, 1890, č. 134, s. 2 — 3; vyšlo pod ps. Grób.
     </p>
    </div>
    <div class="footnote">
     <p>
      <sup>
       [
       <a class="para" href="#id2523404" name="ftn.id2523404">
        2
       </a>
       ]
      </sup>
      <span class="emphasis">
       <em>
        „Knigge“ je taká kniha
       </em>
      </span>
      — ide o knihu Adolfa-Franza Friedricha
               Kniggeho (1752 — 1796), nemeckého spisovateľa, autora románov, drám a moralistických
               úvah. Über dem Umgang mit Menschen z roku 1788.
     </p>
    </div>
    <div class="footnote">
     <p>
      <sup>
       [
       <a class="para" href="#id2523433" name="ftn.id2523433">
        3
       </a>
       ]
      </sup>
      <span class="emphasis">
       <em>
        a gentleman is who pays my bill
       </em>
      </span>
      — (angl.) gentleman je ten,
               kto platí môj účet.
     </p>
    </div>
    <div class="footnote">
     <p>
      <sup>
       [
       <a class="para" href="#id2523447" name="ftn.id2523447">
        4
       </a>
       ]
      </sup>
      <span class="emphasis">
       <em>
        gentlemanlike
       </em>
      </span>
      — (angl.) čestný, poctivý, gentlemanský
     </p>
    </div>
    <div class="footnote">
     <p>
      <sup>
       [
       <a class="para" href="#id2523462" name="ftn.id2523462">
        5
       </a>
       ]
      </sup>
      <span class="emphasis">
       <em>
        every englishman is a gentleman too
       </em>
      </span>
      — (angl.) každý Angličan
               je aj gentleman.
     </p>
    </div>
    <div class="footnote">
     <p>
      <sup>
       [
       <a class="para" href="#id2523474" name="ftn.id2523474">
        6
       </a>
       ]
      </sup>
      <span class="emphasis">
       <em>
        Salisbury
       </em>
      </span>
      — Robert Arthur Salisbury (1830 — 1903), vtedajší
               predseda anglickej vlády.
     </p>
    </div>
    <div class="footnote">
     <p>
      <sup>
       [
       <a class="para" href="#id2523492" name="ftn.id2523492">
        7
       </a>
       ]
      </sup>
      <span class="emphasis">
       <em>
        they have got no work to do
       </em>
      </span>
      — (angl.) nemajú čo robiť
     </p>
    </div>
    <div class="footnote">
     <p>
      <sup>
       [
       <a class="para" href="#id2523512" name="ftn.id2523512">
        8
       </a>
       ]
      </sup>
      <span class="emphasis">
       <em>
        Über den Umgang mit Menschen
       </em>
      </span>
      — (nem) O styku medzi
               ľuďmi.
     </p>
    </div>
    <div class="footnote">
     <p>
      <sup>
       [
       <a class="para" href="#id2506357" name="ftn.id2506357">
        9
       </a>
       ]
      </sup>
      <span class="emphasis">
       <em>
        Gemeinplätze
       </em>
      </span>
      — (nem.) všeobecne známe veci
     </p>
    </div>
    <div class="footnote">
     <p>
      <sup>
       [
       <a class="para" href="#id2506382" name="ftn.id2506382">
        10
       </a>
       ]
      </sup>
      <span class="emphasis">
       <em>
        „Mit Arbeitsamkeit und Fleiss verbinde sich strenge Ordnung und
                  Pünklichkeit.“ Verspricht wenig. — Gib andern Beweise deiner Theilnahme, um dich
                  der ihrigen zu versichern. Sei selbständig atď. atď.
       </em>
      </span>
      — (nem.) Aby sa s
               pracovitosťou a usilovnosťou spájal prísny poriadok a presnosť. Sľubuj málo. Dávaj
               iným dôkazy svojej spoluúčasti, aby si si zaistil ich spoluúčasť. Buď samostatný atď.
               atď.
     </p>
    </div>
    <div class="footnote">
     <p>
      <sup>
       [
       <a class="para" href="#id2506448" name="ftn.id2506448">
        11
       </a>
       ]
      </sup>
      <span class="emphasis">
       <em>
        Allgemeine Bemerkungen
       </em>
      </span>
      — (nem.) Všeobecné poznámky
     </p>
    </div>
    <div class="footnote">
     <p>
      <sup>
       [
       <a class="para" href="#id2506520" name="ftn.id2506520">
        12
       </a>
       ]
      </sup>
      <span class="emphasis">
       <em>
        launista
       </em>
      </span>
      — (z nem.) náladový človek
     </p>
    </div>
    <div class="footnote">
     <p>
      <sup>
       [
       <a class="para" href="#id2506540" name="ftn.id2506540">
        13
       </a>
       ]
      </sup>
      <span class="emphasis">
       <em>
        Alter der Frauenzimmer ist ein kitziger Punkt.
       </em>
      </span>
      — (nem.) Vek
               žien je háklivý bod.
     </p>
    </div>
    <div class="footnote">
     <p>
      <sup>
       [
       <a class="para" href="#id2506558" name="ftn.id2506558">
        14
       </a>
       ]
      </sup>
      <span class="emphasis">
       <em>
        John Stuart Mill
       </em>
      </span>
      (1806 — 1873), anglický filozof-pozitivista,
               jeho dielo The subjection of Woman (O područí žien) vyšlo roku 1865, do češtiny bolo
               preložené roku 1890.
     </p>
    </div>
    <div class="footnote">
     <p>
      <sup>
       [
       <a class="para" href="#id2506580" name="ftn.id2506580">
        15
       </a>
       ]
      </sup>
      <span class="emphasis">
       <em>
        pán Strachov
       </em>
      </span>
      — Nikolaj Nikolajevič Strachov (1829 — 1896),
               ruský kritik a esejista idealistického zamerania, spolupracovník v Dostojevského
               časopise Vremia, kritizoval materializmus a darwinizmus, teda aj Milla
     </p>
    </div>
    <div class="footnote">
     <p>
      <sup>
       [
       <a class="para" href="#id2506626" name="ftn.id2506626">
        16
       </a>
       ]
      </sup>
      <span class="emphasis">
       <em>
        „bon ton“
       </em>
      </span>
      — (fr.) dobré spôsoby
     </p>
    </div>
    <div class="footnote">
     <p>
      <sup>
       [
       <a class="para" href="#id2506640" name="ftn.id2506640">
        17
       </a>
       ]
      </sup>
      <span class="emphasis">
       <em>
        Samuel Smiles
       </em>
      </span>
      (1812 — 1904), anglický lekár, autor výchovných
               spisov a moralitných esejí, písal aj životopisy významných ľudí; jeho kniha Self-help
               (Svojpomoc) vyšla roku 1859, bola preložená aj do češtiny
     </p>
    </div>
    <div class="footnote">
     <p>
      <sup>
       [
       <a class="para" href="#id2506674" name="ftn.id2506674">
        18
       </a>
       ]
      </sup>
      <span class="emphasis">
       <em>
        štátny sovietnik Sipjagin z románu Nov
       </em>
      </span>
      — štátny radca či
               dvorný komorník, hrdina Turgenevovho románu Novina (1877), človek s dokonalým
               spoločenským správaním
     </p>
    </div>
    <div class="footnote">
     <p>
      <sup>
       [
       <a class="para" href="#id2506727" name="ftn.id2506727">
        19
       </a>
       ]
      </sup>
      <span class="emphasis">
       <em>
        nichts mehr und nichts weniger als ein Zeichen der
                  Zärtlichkeit
       </em>
      </span>
      — (nem.) nič viac a nič menej ako znak nežnosti
     </p>
    </div>
    <div class="footnote">
     <p>
      <sup>
       [
       <a class="para" href="#id2506756" name="ftn.id2506756">
        20
       </a>
       ]
      </sup>
      <span class="emphasis">
       <em>
        Georg Ebers
       </em>
      </span>
      (1837 — 1898), nemecký spisovateľ, autor
               historických románov najmä z dôb starého Egypta
     </p>
    </div>
    <div class="footnote">
     <p>
      <sup>
       [
       <a class="para" href="#id2506796" name="ftn.id2506796">
        21
       </a>
       ]
      </sup>
      <span class="emphasis">
       <em>
        Heineho: „Sie war liebenswürdig und er liebte sie, er aber war nicht
                  liebenswürdig und sie liebte ihn nicht“
       </em>
      </span>
      — (nem.) Ona bola láskavá a on
               ju ľúbil; on ale nebol láskavý a ona ho neľúbila.
     </p>
    </div>
    <div class="footnote">
     <p>
      <sup>
       [
       <a class="para" href="#id2506858" name="ftn.id2506858">
        22
       </a>
       ]
      </sup>
      <span class="emphasis">
       <em>
        Th. B. Macaulay
       </em>
      </span>
      (1800 — 1859), významný anglický historik a
               politik škótskeho pôvodu, jeho hlavné dielo História Anglicka je z rokov 1848 — 1855.
               Písal aj brilantné eseje a básne.
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2506901">
       </a>
       Ešte z pražskej výstavky
      </h2>
     </div>
    </div>
   </div>
   <p>
   </p>
   <p>
    <sup>
     [
     <a class="footnote" href="#ftn.id2506913" name="id2506913">
      23
     </a>
     ]
    </sup>
   </p>
   <p>
    Som skromný, preto na konci chcem ešte i ja pár slov o pražskej výstavke
    <sup>
     [
     <a class="footnote" href="#ftn.id2506930" name="id2506930">
      24
     </a>
     ]
    </sup>
    prehovoriť, predpokladajúc, že som najostatnejší.
   </p>
   <p>
    Keďže máme radi rôzne štrapácie a potom ešte pre jednu všeobecne známu vlastnosť, ktorou
         sa bodrá Slovač obyčajne vyznačuje, nenajali sme si sleeping car, keď sme cestovali cez
         Prešporok a Viedeň na pražskú výstavku. Robilo nám veľké potešenie nespať pár nocí. Lebo
         ani v kupé II. triedy najnovšej konštrukcie nemôžu sa štyria vystrieť a spať. Probovali sme
         síce. Nemohli to však ani ľudia obyčajnej postavy, ja, ktorému príroda akomak pripustila,
         keď brala na mňa mieru, ani tak. Vyskúšali sme všetky možné polohy, kým sme sa nad ránom
         dostali do Prahy. Vlak chripľavo zapískal, konduktor roztvoril dvere a zvolal: Praha! Tu
         sme pozhľadúvali po mnohom vypytovaní svoje nohy a ruky zo všeobecného chaosu a vyšli do
         milého pražského vzduchu, ktorý svojím uhoľným dymom a parádnou hmlou s úplnou istotou
         zaopatrí človeku tú najpanskejšiu nádchu. Na naše veľké prekvapenie nečakala nás nijaká
         deputácia! Hoci sme boli až štyria a úplne pripravení prijať ju blahosklonne! Po mnohom
         hmkaní a krútení hlavou išli sme do mesta. Predovšetkým obzreli sme si Akademickú kaviareň.
         Vidiac tu ten kvas, neporiadok a kasárnické zariadenie, postáli sme so zloženými klobúkmi a
         hlboko pohnutí, mysleli sme, že na tomto mieste trpeli mnohí slovenskí pútnici a cedili
         krv. Zbožne sme i utreli každý po slze a venujúc vzdych ich utrpeniam, odobrali sme sa do
         hotela Grand.
   </p>
   <p>
    O deviatej sme sadli na električku a viezli sme sa na výstavku. Cestou nevideli sme nič
         videnia hodné okrem jednej sestry, Češky, ktorá sa viezla s nami i s maminkou, menej
         hodnou. Prišli sme na výstavište, premleli sme sa turniketom, zastali sme v jednom rade a
         zvolali štvorhlasne „á“! Pohľad na priemyslový palác totižto a pred ním pekný trávnik po
         stranách retrospektívnej výstavky je veľmi pekný a hocijakej výstavy hoden! Tu nešetrili
         priestorom, a jednako budovy úplne dominujú nad ním. Ostatná výstavka trpí už potom
         skutočne na embarras de richette.
    <sup>
     [
     <a class="footnote" href="#ftn.id2506996" name="id2506996">
      25
     </a>
     ]
    </sup>
    Množstvo rôznych pavilónov je stisnutých na primalom priestore. Ani mi nenapadá
         opisovať ich už aj preto, lebo ich už iní opísali, a po druhé, lebo tieto pavilóny samy
         osebe nijakú zvláštnu látku k nadchnutiu neposkytujú. Výnimku tvorí snáď Van Houtenov
         Cacaou pavilón,
    <sup>
     [
     <a class="footnote" href="#ftn.id2507017" name="id2507017">
      26
     </a>
     ]
    </sup>
    kde predávala tento mok — teplú vodu kakaovej chuti — jedna na viacerých
         výstavkách vystavená a akiste i prémiovaná Holanďanka, osôbka takto šumná. Tu chceli sme
         konkurovať s podajednými českými básnikmi a fotografmi, keďže sme však nijakým prevracaním
         očí a žiadnou kvantitou vzdychov nemohli od nej dajaké uznanie vynútiť, opustili sme krídla
         napriek tomu, že na dvadsaťgrajciarový tringeld povedala láskavým úsmevom samospasiteľnou
         rečou „danke“.
   </p>
   <p>
    Ostatne musím ísť radom. Keď sme po príchode na výstavku trochu k sebe prišli, takže
         zdravý rozum zase zvíťazil nad oduševnením, vošli sme do reštaurácie, kde predávali
         znamenité plzenské pivo z meštianskeho pivovaru. Keď sme sa cítili každého trmácania
         schopní, išli sme do retrospektívnej výstavky výtvarného umenia. Obrazov tu naznášané
         mnoho, a čo hovorí viac, mnohé znamenitej ceny. O Brožíkovom
    <sup>
     [
     <a class="footnote" href="#ftn.id2507054" name="id2507054">
      27
     </a>
     ]
    </sup>
    Husovi napísalo sa dosť, ale Čermákove
    <sup>
     [
     <a class="footnote" href="#ftn.id2507070" name="id2507070">
      28
     </a>
     ]
    </sup>
    Zajaté Hercegovinky pravdepodobne neboli u nás ešte dostatočne ocenené, preto
         poviem o nich pár slov.
   </p>
   <p>
    Myslím, že máloktoré umelecké dielo vzbudí taký silný cit zlosti k nepriateľom
         Slovanstva a taký súcit s jeho utrpením, ako tento obraz. Pravda i krásni sú to agenti,
         ktorí účinkujú tu v jeho prospech. Dve utešené hercegovinské device dívajú sa so smutnou
         rezignáciou, s tenkým žiaľom do diaľky, mysliac na všetko drahé, čo im urvali. Také
         skvostné, oduševnené dve postavy veľmi zriedka vymyslel a vedel na plátno vyčariť maliar.
         Strážia ich diví bašibozuci!
    <sup>
     [
     <a class="footnote" href="#ftn.id2507100" name="id2507100">
      29
     </a>
     ]
    </sup>
    Keď si človek pomyslí, že sú to slovanské devy, ukradnuté násilne — a k akým
         cieľom! Ktoré mladé srdce nezachvelo by sa divou nenávisťou pri tej myšlienke, ku ktorej
         musí sa radiť pomysel na celú masu iných rovnako nehodných utrpení! Neviem si predstaviť
         rafinovanejšieho námluvčíka pre svoju myšlienku ako tento obraz. Sláva ti, majster Čermák,
         a sláva aj tebe, Myslbek,
    <sup>
     [
     <a class="footnote" href="#ftn.id2507121" name="id2507121">
      30
     </a>
     ]
    </sup>
    za tvojho vojvodu českej zeme, za svätého Václava. Mnoho sôch človek musí
         poprezerať, kým urobí naňho jedna taký dojem ako tento svätý Václav. Sedí vysoko na pevnom
         koni a hrdo vypätý drží zástavu. Z jeho šľachetnej naskrze nie konvenčnej svätováclavskej
         tváre žiari sebavedomie a oduševnenosť. Celá jeho postava, hrdo vzpriamená, silne vystreté
         nohy a ruka, ktorou drží zástavu, poukazuje na mocne rozochvenú dušu, ktorej energia
         prechádza i do tela a mimovoľne vzpružuje všetky svaly. Tak ako oduševneného bohatiera
         chápal ťa Myslbek, a tak ťa aj vedel vyobraziť.
   </p>
   <p>
    Spomedzi starších obrazov postojí človek ešte pred Maisnerom a Svobodom.
    <sup>
     [
     <a class="footnote" href="#ftn.id2507168" name="id2507168">
      31
     </a>
     ]
    </sup>
    Z moderných sú vystavené pekné podobizne a nápadné plenéry. Medzi portretistov
         šiel aj Věšín i maľuje fádne aristokratické tváre, a to hneď en masse. Nemožno riecť, že by
         veľmi podarene. Škoda, ale darmo.
   </p>
   <p>
    Prichodí mi na um referát z Magyar Hirlapu práve o tejto výstavke. Referent obzrel si
         obrazáreň. Pred Brožíkovým Husom zastal a iste si pomyslel, držiac ruku vo vrecku nohavíc a
         trasúc nohou: „Hmhm, náš Munkácsy!“
    <sup>
     [
     <a class="footnote" href="#ftn.id2507201" name="id2507201">
      32
     </a>
     ]
    </sup>
    I prelicitoval bezpochyby Krista pred Pilátom, Husa pred Žigmundom, avšak ďalej
         mu to už ťažšie šlo, i priznal, že v maliarstve Česi viac dokázali ako naši páni bratia.
         Zato sme my v sochárstve onakvejší. O Izsóvi,
    <sup>
     [
     <a class="footnote" href="#ftn.id2507225" name="id2507225">
      33
     </a>
     ]
    </sup>
    Huszárovi
    <sup>
     [
     <a class="footnote" href="#ftn.id2507238" name="id2507238">
      34
     </a>
     ]
    </sup>
    ani nehovoriť, už náš dorast bije všetkých sochárov českých, medzi ktorými je
         jediný Schnirch
    <sup>
     [
     <a class="footnote" href="#ftn.id2507253" name="id2507253">
      35
     </a>
     ]
    </sup>
    hoden spomienky. Musel byť fatálny odborník, keď mu v celej Európe taký známy
         Myslbek ušiel. Pravdepodobne urobil ako pštros, ktorý v nebezpečenstve zaryje hlavu do
         piesku. On teda nečítal nikde nič a spoliehal sa len na svoj rozsudok a svoju zdedenú vedu
         i myslel, že ani iní neuvidia okrem Schnirchovho Poděbrada nijakú inú podarenú sochu.
         Schnircha uznal, lebo keď mu zišiel na um Petőfi na peštianskom nábreží, ktorý kŕčovite
         tríma ruku vo vzduchu a robí utrápenú tvár, akoby sa mu čkalo, nuž sa mu predsa len
         zazdalo, že sa onen Jur Poděbrad asnáď vyrovná Petőfimu, hlavne keď sa vezme do ohľadu, že
         je na koni.
   </p>
   <p>
    Z obrazárne sme šli do retrospektívnej výstavy, ktorá podáva pravda len skicovitý obraz
         českej kultúry. Najväčšmi nás tu zaujímali rôzne staré misále a spevníky, mnohé kolosálnej
         veľkosti a s krásne prevedenými iniciálkami. Väčšina týchto kníh je latinská, sú však aj
         české. Jasný dôkaz, že Česi mali veľkých pánov, ktorí vedeli majetky za jednu knihu
         obetovať, lebo vtedy oné knihy iste neboli také lacné ako dnes, keď English Bible Society
    <sup>
     [
     <a class="footnote" href="#ftn.id2507307" name="id2507307">
      36
     </a>
     ]
    </sup>
    predáva Nový zákon za 15 gr. r. č. V druhej sérii je aj pár husitských cepíkov
         vyložených, ako na posmech pánom Nemcom, pred akou zbraňou kedysi s veľkou vervou utekali.
         Tak sa zdá, že od tých čias podrástli, lebo dnes boja sa už iba pána boha, aj to len z
         dobrej vôle.
   </p>
   <p>
    Na kultúrnej výstavke bol zastúpený aj najmodernejší vek umnými, mladými dámami, ktoré
         celkom fin de siecle spôsobom prijali toto naše obdivovanie novožitností, ako podotkol
         jeden z nás ako vtipný chlapík ďaleko a široko známy. (Som zvedavý, či sa pozná.)
   </p>
   <p>
    Poobzerali sme pravda i stroje a iné výrobky priemyslu a hospodárstva českého. Lenže sme
         sa do ostatného tak rozumeli ako ten Gemerčan do prírodnej vedy a filozofie, keď takto
         kalkuloval: Keby boli všetky vody jedno more, všetky stromy jeden strom, všetko železo
         jedna sekera a všetci ľudia jeden muž — a keby ten muž chytil tú sekeru a zoťal ten strom,
         a ten strom by padol na to more — ale by to pľaslo. Nuž my sme napríklad stroje tiež tak
         obdivovali: keby to kolosálne koleso človeka chytilo a ho zvrtlo a hodilo do tých ostatných
         kolies, ale by bol z neho za knedlík: Alebo: tie alebo oné náušnice by slečne M. alebo O.
         znamenite slušali — len čo stoja? Z harrachovského skla
    <sup>
     [
     <a class="footnote" href="#ftn.id2507374" name="id2507374">
      37
     </a>
     ]
    </sup>
    — ktoré nám už i preto imponovalo, lebo mnoho pokúpili z neho Francúzi a iní
         nateraz tiež rozumní ľudia — by sa znamenite popíjalo. Atď. atď.
   </p>
   <p>
    Hlavná vec je, že výstavka je podľa úsudku znalcov nadmieru podarená a že ju urobili
         Česi, naši, bohužiaľ iba bratia. Nám zostáva iba potecha ako onomu šusterskému tovarišovi,
         ktorý na bále veľmi pekne cifroval, a keď sa ho pýtali, čím je, odvetil, že jeho brat je
         advokát.
   </p>
   <p>
    A mohli by sme aj my byť advokátmi, lenže nie preto, lebo nemáme peňazí a nikdy sme
         nemali a ani nebudeme mať. Bieda kraja nás nevyhovára. My sme, prosím, páni, gavalieri. My
         sa vozievame v prvej, hádam i v druhej triede, v našich hostincoch, ktoré sú v našich
         mestách najvynikajúcejšími budovami, predávajú fajné vína a drahé cigary. U nás úradníček s
         tisíczlatovou plácou fajčí regality a operas a hrá karty poprípade o stovky. U nás je
         „boháč“, kto má štyridsať-päťdesiattisíc zlatých a dvadsaťtisícový muž je človek „veľmi
         bohatý“. V Prešporku, meste, ktoré nevyniká veru nad Plzeň ani množstvom obyvateľstva, ani
         výstavnosťou, no a majetkom už len iste nie, vidno za deň viac elegantných ekvipáží, ako v
         Plzni za desať rokov. V Prešporku človeku sa ťažko prebiť na ulici vycifrovanou háveďou, v
         Plzni len tu i tu vidno človeka; sedia doma a pracujú alebo aspoň neukazujú sa na ulici, čo
         je rozhodne úspora velikánska, najmä u dám. Však ešte frapantnejší je rozdiel medzi Pešťou
         a Prahou. Myslím, že je v Prahe viac peňazí ako v Pešti, a napriek tomu tam niet takých
         elegantných kaviarní a reštaurácií, zato však istotne viac bohato a vkusne zariadených
         domácností. V Prahe žalovala sa mi jedna dáma — cudzia —, že tam nedostať kúpiť klobúk,
         ktorého cena by bola vyše tridsať zlatých. Zato sú tam továrne ako Ringhoffer, Daněk a
         spol., Česko-Moravská a tomu podobné, s ktorými v Pešti jediná Ganzova
    <sup>
     [
     <a class="footnote" href="#ftn.id2507408" name="id2507408">
      38
     </a>
     ]
    </sup>
    porovnať sa môže. Tak môže šesťmiliónový národík urobiť výstavku, ktorá prevýši
         našu krajinskú, ktorí sme mali podporu vlády, slobodu a sedemnásť miliónov obyvateľov.
   </p>
   <p>
    Na českú výstavku vláda milostive prispela tým, že odpustila poplatok od lósových výhier
         a že dovolila použiť k výstavným cieľom kolosálny priestor, rozprestierajúci sa nad
         Stromovkou medzi nebom a zemou. Čechy sú naozajstný self made man (tento výraz my nemáme),
         o ktorého sa vláda len toľko stará, že mu ročne odoberie zo stodvadsať miliónov, aby príliš
         nezbujnel. Preto asi aj má osem miliónov Nemcov päť univerzít,
    <sup>
     [
     <a class="footnote" href="#ftn.id2507420" name="id2507420">
      39
     </a>
     ]
    </sup>
    kým šesť miliónov Čechov jednu! (Halič,
    <sup>
     [
     <a class="footnote" href="#ftn.id2504874" name="id2504874">
      40
     </a>
     ]
    </sup>
    pasívna krajina, dve, ktoré pravda, ako mnohé veci, Česi platia.)
   </p>
   <p>
    V Čechách a na Morave žije sa, ako sa u nás hovorí, po šosácky. Navštívil som daktoré
         mestá na Morave a v Sliezsku. Mestá voskrz výstavnejšie ako naše s rovnakým počtom
         obyvateľstva. A potom, aké je to obyvateľstvo v nich! Obozretné, vypočítavé, k cudzím — i
         hosťom — zdvorilé, ale chladné. Mládež celkom ináč vychovaná ako u nás. Je skromnejšia,
         tichšia ako my. Má omnoho vážnejšie pochopy o povinnostiach života. Jeden mladý úradník s
         plácou asi tisícdvesto zlatých omdlel, keď videl zmenku na päťdesiat zlatých a jedna
         staršia pani vyčítala mi poriadny škáles, keď som jej hodnej dcéruške povedal, že má na
         malom prste pekný nechtík. Žeby som si vraj povážil, že nie som v Uhorsku a že ich dámy sa
         nevydávajú (akoby som ja na to bol i len zďaleka pomyslel, lebo oni nepoznajú inú známosť
         medzi mladými ľuďmi, iba „vážnu“) po 24-hodinovej známosti. Najprv treba aspoň tri roky
         dokazovať, že je človek hodný a verný. U nás sa v takom prípade povie, že nech psom tráva
         rastie, keď kone podochnú, a napriek tomu myslím, že je na tom mnoho dobrého, hoci ja —
         pánboh chráň — nesúhlasím s tým.
   </p>
   <p>
    Každý sa tam interesuje nielen o politiku, ale aj o pokroky vedy a na každý prípad o
         užšie záležitosti svojej obce. Ľudia sú samostatnejší, pretože sa lepšie majú. U nás je
         hlavný župan — svätá hrôza ma prechodí, berúc to meno nadarmo — najväčší pán v stolici po
         pánu bohu, a ctia ho aj s pokorou a bázňou, ako prikázané je. Na Morave videl som starého
         úradníka hádať sa s Bezirkshauptmannom,
    <sup>
     [
     <a class="footnote" href="#ftn.id2504933" name="id2504933">
      41
     </a>
     ]
    </sup>
    a v hádke pán hajtman ustúpil. Horribile dictu.
    <sup>
     [
     <a class="footnote" href="#ftn.id2504945" name="id2504945">
      42
     </a>
     ]
    </sup>
   </p>
   <p>
    Ešte jeden príkladík, aký výsledok má výchova a držanie sa českého ľudu. Mesto Poděbrady
         (má, ak sa nemýlim, zo šesť-osemtisíc obyvateľov) postaví Jurovi Poděbradovi rozhodne
         krásny, na výstave viditeľný pomník bez toho, že by, ako Maďari na aradských martýrov,
         žobralo po krajine a vyspevovalo žobrácku pesničku, od sibírskych trestancov Miloserdnaja
         menovanou, Kárpátoktól Ádriáig.
    <sup>
     [
     <a class="footnote" href="#ftn.id2504968" name="id2504968">
      43
     </a>
     ]
    </sup>
    Na Ústrednú Maticu okresy tiež nemusia prispievať a každý úradnícky otrok nie
         je povinný platiť na ňu, ako u nás na Emky
    <sup>
     [
     <a class="footnote" href="#ftn.id2504984" name="id2504984">
      44
     </a>
     ]
    </sup>
    a Femky,
    <sup>
     [
     <a class="footnote" href="#ftn.id2504997" name="id2504997">
      45
     </a>
     ]
    </sup>
    a predsa Ústredná Matica školská vydá ročne viac peňazí na školy, ako Emky a
         Femky za päť rokov zozbierajú — zase Kárpátoktól k tomu kúštičku Adriatického mora, ktoré
         sa nás ani nedotýka.
   </p>
   <p>
    To je tak, ako Nemec hovorí: Die haben’s, die können’s geben.
    <sup>
     [
     <a class="footnote" href="#ftn.id2505024" name="id2505024">
      46
     </a>
     ]
    </sup>
    Keď sa my udrieme po vrecku, zaznie to ako cimbal: prázdny resonancboden.
    <sup>
     [
     <a class="footnote" href="#ftn.id2505038" name="id2505038">
      47
     </a>
     ]
    </sup>
   </p>
   <p>
    <span class="emphasis">
     <em>
      Národnie noviny 1891
     </em>
    </span>
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2506913" name="ftn.id2506913">
        23
       </a>
       ]
      </sup>
      Národnie noviny 12, 1891, č. 130, s. 1 — 3. Vyšlo pod ps. Grob; Zb. Jégé v kritike
               a spomienkach, Bratislava 1959, s. 591 — 596.
     </p>
    </div>
    <div class="footnote">
     <p>
      <sup>
       [
       <a class="para" href="#id2506930" name="ftn.id2506930">
        24
       </a>
       ]
      </sup>
      <span class="emphasis">
       <em>
        na pražskú výstavku
       </em>
      </span>
      — Zemská jubilejná výstava v Prahe roku
               1891 bola na počesť stého výročia prvej českej výstavy z r. 1791 (bola jednou z
               prvých v Európe)
     </p>
    </div>
    <div class="footnote">
     <p>
      <sup>
       [
       <a class="para" href="#id2506996" name="ftn.id2506996">
        25
       </a>
       ]
      </sup>
      <span class="emphasis">
       <em>
        embarras de richette
       </em>
      </span>
      — (fr.) správne: richesse —
               nazhromaždené bohatstvo
     </p>
    </div>
    <div class="footnote">
     <p>
      <sup>
       [
       <a class="para" href="#id2507017" name="ftn.id2507017">
        26
       </a>
       ]
      </sup>
      <span class="emphasis">
       <em>
        Van Houtenov Cacaou pavilón
       </em>
      </span>
      — Van Houten, stará holandská
               firma (zal. r. 1828) na výrobu kakaa
     </p>
    </div>
    <div class="footnote">
     <p>
      <sup>
       [
       <a class="para" href="#id2507054" name="ftn.id2507054">
        27
       </a>
       ]
      </sup>
      <span class="emphasis">
       <em>
        Václav Brožík
       </em>
      </span>
      (1851 — 1901), významný český maliar, autor
               mohutných historických výjavov a obrazov z českých národných dejín
     </p>
    </div>
    <div class="footnote">
     <p>
      <sup>
       [
       <a class="para" href="#id2507070" name="ftn.id2507070">
        28
       </a>
       ]
      </sup>
      <span class="emphasis">
       <em>
        Jaroslav Čermák
       </em>
      </span>
      (1830 — 1878), vynikajúci český maliar s
               hojnosťou slovanských námetov
     </p>
    </div>
    <div class="footnote">
     <p>
      <sup>
       [
       <a class="para" href="#id2507100" name="ftn.id2507100">
        29
       </a>
       ]
      </sup>
      <span class="emphasis">
       <em>
        bašibozuci
       </em>
      </span>
      — islamskí fanatici, nepravidelné turecké
               vojsko
     </p>
    </div>
    <div class="footnote">
     <p>
      <sup>
       [
       <a class="para" href="#id2507121" name="ftn.id2507121">
        30
       </a>
       ]
      </sup>
      <span class="emphasis">
       <em>
        Josef V. Myslbek
       </em>
      </span>
      (1848 — 1922), jeden z najväčších českých
               sochárov 19. storočia, autor pomníka sv. Václava v Prahe. Maketa tohto pomníka bola
               vystavená aj na Zemskej jubilejnej výstave, pomník bol odhalený r. 1913
     </p>
    </div>
    <div class="footnote">
     <p>
      <sup>
       [
       <a class="para" href="#id2507168" name="ftn.id2507168">
        31
       </a>
       ]
      </sup>
      <span class="emphasis">
       <em>
        Karel Svoboda
       </em>
      </span>
      (1826 — 1870), český maliar, autor historických
               obrazov a ilustrácií k Rukopisom zelenohorskému a královédvorskému
     </p>
    </div>
    <div class="footnote">
     <p>
      <sup>
       [
       <a class="para" href="#id2507201" name="ftn.id2507201">
        32
       </a>
       ]
      </sup>
      <span class="emphasis">
       <em>
        Munkácsy Mihály
       </em>
      </span>
      (1844 — 1900), najväčší maďarský národný
               maliar, autor monumentálnych historických výjavov, známy je jeho obraz Arpád
               obsadzuje Uhorsko
     </p>
    </div>
    <div class="footnote">
     <p>
      <sup>
       [
       <a class="para" href="#id2507225" name="ftn.id2507225">
        33
       </a>
       ]
      </sup>
      <span class="emphasis">
       <em>
        Izsó Miklos
       </em>
      </span>
      (1831 — 1875), maďarský realistický sochár, autor
               sochy S. Petőfiho a iných
     </p>
    </div>
    <div class="footnote">
     <p>
      <sup>
       [
       <a class="para" href="#id2507238" name="ftn.id2507238">
        34
       </a>
       ]
      </sup>
      <span class="emphasis">
       <em>
        Huszár Adolf
       </em>
      </span>
      (1843 — 1901), významný maďarský sochár
     </p>
    </div>
    <div class="footnote">
     <p>
      <sup>
       [
       <a class="para" href="#id2507253" name="ftn.id2507253">
        35
       </a>
       ]
      </sup>
      <span class="emphasis">
       <em>
        Bohuslav Schnirch
       </em>
      </span>
      (1845 — 1901), český sochár, autor sochy
               Juraja z Poděbrad a viacerých monumentálnych plastík; zúčastnil sa výzdoby Národného
               divadla v Prahe
     </p>
    </div>
    <div class="footnote">
     <p>
      <sup>
       [
       <a class="para" href="#id2507307" name="ftn.id2507307">
        36
       </a>
       ]
      </sup>
      <span class="emphasis">
       <em>
        English Bible Society
       </em>
      </span>
      — Anglická biblická spoločnosť, vydáva
               a rozširuje bibliu vo všetkých jazykoch
     </p>
    </div>
    <div class="footnote">
     <p>
      <sup>
       [
       <a class="para" href="#id2507374" name="ftn.id2507374">
        37
       </a>
       ]
      </sup>
      <span class="emphasis">
       <em>
        Z harrachovského skla
       </em>
      </span>
      — Harrachov má najstaršiu skláreň v
               Čechách, z roku 1630
     </p>
    </div>
    <div class="footnote">
     <p>
      <sup>
       [
       <a class="para" href="#id2507408" name="ftn.id2507408">
        38
       </a>
       ]
      </sup>
      <span class="emphasis">
       <em>
        Ganz
       </em>
      </span>
      — vagónka v Pešti, vtedy jedna z najväčších tovární v
               Maďarsku
     </p>
    </div>
    <div class="footnote">
     <p>
      <sup>
       [
       <a class="para" href="#id2507420" name="ftn.id2507420">
        39
       </a>
       ]
      </sup>
      <span class="emphasis">
       <em>
        osem miliónov Nemcov päť univerzít má
       </em>
      </span>
      — boli to univerzity vo
               Viedni, Prahe, Štajerskom Hradci, Innsbrucku a Černovici
     </p>
    </div>
    <div class="footnote">
     <p>
      <sup>
       [
       <a class="para" href="#id2504874" name="ftn.id2504874">
        40
       </a>
       ]
      </sup>
      <span class="emphasis">
       <em>
        Halič dve…
       </em>
      </span>
      — v Krakove a Ľvove
     </p>
    </div>
    <div class="footnote">
     <p>
      <sup>
       [
       <a class="para" href="#id2504933" name="ftn.id2504933">
        41
       </a>
       ]
      </sup>
      <span class="emphasis">
       <em>
        Bezirkshauptmann
       </em>
      </span>
      — okresný náčelník
     </p>
    </div>
    <div class="footnote">
     <p>
      <sup>
       [
       <a class="para" href="#id2504945" name="ftn.id2504945">
        42
       </a>
       ]
      </sup>
      <span class="emphasis">
       <em>
        Horribile dictu
       </em>
      </span>
      — (lat.) strašné povedať
     </p>
    </div>
    <div class="footnote">
     <p>
      <sup>
       [
       <a class="para" href="#id2504968" name="ftn.id2504968">
        43
       </a>
       ]
      </sup>
      <span class="emphasis">
       <em>
        Karpátoktól Ádriáig
       </em>
      </span>
      — (maď.) Od Karpát po Jadran
     </p>
    </div>
    <div class="footnote">
     <p>
      <sup>
       [
       <a class="para" href="#id2504984" name="ftn.id2504984">
        44
       </a>
       ]
      </sup>
      <span class="emphasis">
       <em>
        Emka
       </em>
      </span>
      — skratka pre Sedmohradský maďarský kultúrny spolok so
               sídlom v Kluži, ktorého cieľom bolo pomaďarčovať Rumunov
     </p>
    </div>
    <div class="footnote">
     <p>
      <sup>
       [
       <a class="para" href="#id2504997" name="ftn.id2504997">
        45
       </a>
       ]
      </sup>
      <span class="emphasis">
       <em>
        Femka
       </em>
      </span>
      — skratka pre Hornomaďarský kultúrny spolok so sídlom v
               Nitre (od r. 1883), ktorý mal pomaďarčovať Slovákov
     </p>
    </div>
    <div class="footnote">
     <p>
      <sup>
       [
       <a class="para" href="#id2505024" name="ftn.id2505024">
        46
       </a>
       ]
      </sup>
      <span class="emphasis">
       <em>
        Die haben’s, die können’s geben
       </em>
      </span>
      — (nem.) majú, môžu
               dať
     </p>
    </div>
    <div class="footnote">
     <p>
      <sup>
       [
       <a class="para" href="#id2505038" name="ftn.id2505038">
        47
       </a>
       ]
      </sup>
      <span class="emphasis">
       <em>
        resonanzboden
       </em>
      </span>
      — (nem.) prázdne miesto, kde zvuk
               rezonuje
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2505062">
       </a>
       Peniaze
      </h2>
     </div>
    </div>
   </div>
   <p>
   </p>
   <p>
    <sup>
     [
     <a class="footnote" href="#ftn.id2505073" name="id2505073">
      48
     </a>
     ]
    </sup>
    <sup>
     [
     <a class="footnote" href="#ftn.id2505082" name="id2505082">
      49
     </a>
     ]
    </sup>
   </p>
   <p>
    U nás Zola je nenávidený… Mnohí rozumní ľudia detinsky nenávidia ho preto, že
         pesimisticky kreslí ľudí, odvodiac i pekné skutky od špatných alebo každodenných pohnútok.
         Myslia si, že zlým urobí svet, kresliac ho špatným.
   </p>
   <p>
    Treba povážiť dvoje. Povinnosťou každého muža je mať presvedčenie a presvedčeniu svojmu
         vydobyť platnosť. Zola je materialista a pesimista, i koná podľa svojho presvedčenia. Kto
         nesúhlasí s náukami materializmu, nech napadne v prvom rade oných filozofov, ktorí ho
         kodifikovali. Zola nie je ani jediný ani prvý spisovateľ tohto smeru, a predsa trpí
         najviac. Filozofovia na základe svojich pozorovaní vyslovili pesimistické náuky. Kým
         zostali tieto v hrubých foliantoch, málokto si ich všimol; len čo však začali nimi vzdelaní
         spisovatelia vydávať svoje geniálne romány a drámy, vrhol sa na nich celý svet. Kultúrna
         história, sociológia a iné vedy zaoberajú sa zjavmi v človečenstve a v spoločnosti sa
         ukazujúcimi, neberúc do ohľadu jednotlivé fakty. Pre vedu nemá cenu samotný fakt. Len z
         množstva úkazov možno následkovať, zatvárať a generalizovať. Vážni, naturalistickí
         spisovatelia robia zrozumiteľnými jednotlivé zákony rečených vied, uvádzajúc dopodrobna
         vypracované príklady a jednotlivé zjavy. Oni majú doprosta i vedeckú cenu, ktorá je tým
         väčšia, čím sú pravdivejší. Veliká nespravodlivosť je odsúdiť Zolu preto, že usiluje sa čím
         pravdivejšie osvetliť najväčšie neresti človeka z tej príčiny, aby sa proti nim brojilo.
         Zola verí v svoju vec, jeho presvedčenie je, že človek je holý zver, vedený pudmi, nuž ho i
         tak kreslí. Keby jeho presvedčenie bolo slabšie, boli by bledšie i jeho figúry, bol by
         jedným slovom menší spisovateľ.
   </p>
   <p>
    Zola nepíše pre ľudí nedospelých, ani pre skazených potmehúdov, ktorí mrzko užívajú ním
         naznášané hnusoby a potom mu nadávajú, aby zatajili svoju mravnú mizériu. Nik nemôže naňho
         povedať, že je nemravný, hoci opisuje oplzlosti (ak niekto vôbec už materializmus nedrží za
         nemravnosť). Jeho postavy sú nemravné, ale on ich tak kreslí, že normálnemu človeku všetko
         iné skorej príde na um, než závidieť im postavenia, v akých ich uvádza. Slušní ľudia
         nehnevajú sa na Ovídia, Ariosta,
    <sup>
     [
     <a class="footnote" href="#ftn.id2505153" name="id2505153">
      50
     </a>
     ]
    </sup>
    Boccaccia,
    <sup>
     [
     <a class="footnote" href="#ftn.id2505166" name="id2505166">
      51
     </a>
     ]
    </sup>
    na Margitu, kráľovnú navarrskú,
    <sup>
     [
     <a class="footnote" href="#ftn.id2505179" name="id2505179">
      52
     </a>
     ]
    </sup>
    atď. atď., ktorí s celkom inakšou tendenciou opisujú scény zolovským aspoň len
         rovné. Rozdiel je len ten, že títo „učia užívať život“, kým Zola, to je blen.
   </p>
   <p>
    Zolove romány možno zhruba rozdeliť hlavne podľa šírky deja. (Viem, že je to rozdelenie
         asi také ako triedenie rastlinstva dľa farby kvetov, mne však nateraz postačí.) V jednej
         grupe líči ojedinelé postavy, v druhej celé inštitúcie.
   </p>
   <p>
    V prvej — líči doprosta nerestné vlastnosti človeka — zostanúc verný svojmu úkolu,
         dopúšťa sa chyby, možno riecť, práve prílišným chcením chcieť dosiahnuť svoj cieľ. Chyba
         je, že preháňa, a síce nie v jednotlivostiach, ale celkovým účinkom svojich diel. Každý
         detail v jeho románoch je pravdivý, avšak toľko samých o sebe pravdepodobných, mrzkých
         podrobností poznáša, aby docielil silnejší účinok, že človek dôjde k presvedčeniu, že
         nemôže byť na jednej hŕbe toľko skazy, mrzkosti, a len mrzkosti, bez najmenšieho
         jasnejšieho prifarbenia. Jeho mnohé romány sú v istom ohľade naozajstné práce rétorické.
         Nie tým, že by snáď v nich rečnil, ale tým, že ako advokát poznáša všetko, čo môže zaňho
         hovoriť, a vynechá všetko, čo by mohlo oslabiť jeho dôvodenie. Takéto pokračovanie možno
         ospravedlniť z umeleckého stanoviska — z istého! — ale nie z filozofického, lebo tým stanú
         sa jeho diela účinnejšie, ale menej cenné práve pre tú vec, ktorej chce slúžiť. Sú síce
         pravdepodobné, ale nie pravdivé. Skladbe, umeleckej zaokrúhlenosti, povedzme efektu,
         obetuje pravdu.
   </p>
   <p>
    Pekne možno študovať jeho spôsob skladania trudných detailov v jeho románe Thérese
         Raquin. Hysterická Thérese Raquin býva v pošmúrnej parížskej ulici vo veľmi smutnom dome.
         Za muža má poloidiota. Jej milenec Laurent je opravdivá beštia. Testiná je slabá, biedna
         žena. Všetci hostia, chodiaci do domu, sú z rôznych stránok mizeráci. A teraz ten dej!
         Cudzoložstvo, vražda, neslýchané výčitky svedomia a konečne samovražda vinníkov! Všetko
         okorenené takým množstvom strašných podrobností, že človeku krv stydne v žilách. V celom
         románe niet lúča svetla. Celok je samá bieda, zhovädilosť, zúfanie. Každá scéna sama osebe
         robí dojem bezpodmienečnej pravdivosti, avšak celku nemožno veriť. Taký rad hrôz nie je na
         uverenie.
   </p>
   <p>
    Podobné sú Nana, La Terre, La Bete humaine. Román La Bete humaine deje sa na železničnej
         trati Paríž — Havre. Napáše sa v ňom za krátky čas toľko strašných vecí, že Albert Millaud
    <sup>
     [
     <a class="footnote" href="#ftn.id2505289" name="id2505289">
      53
     </a>
     ]
    </sup>
    sa mohol oprávnene posmievať Zolovi, že na onej trati musela zastať premávka
         vlakov, lebo všetkých nepomordovavších sa úradníkov museli pozatvárať do blázincov a do
         žalárov.
   </p>
   <p>
    V druhej grupe kreslí jednotlivé inštitúcie a ich vplyv na spoločenstvo (Au bonheur des Dames.
    <sup>
     [
     <a class="footnote" href="#ftn.id2505317" name="id2505317">
      54
     </a>
     ]
    </sup>
    L’Argent
    <sup>
     [
     <a class="footnote" href="#ftn.id2505327" name="id2505327">
      55
     </a>
     ]
    </sup>
    ). Tu pokračuje tiež podľa tej zásady, ako pri prvej grupe. Nekreslí veci, ako
         sa zbehli, ale tak, ako najlepšie slúžia k podopretiu jeho zákona. Avšak predmet je
         pestrejší, preto tu i menej hrôzy.
   </p>
   <p>
    Zola je teda — aspoň chce byť — opravdivým kresličom príkladov pre sociológiu a históriu
         kultúry. Ešte vždy nedokončil cyklus románov Les Rougon-Macquart, histoire naturelle et
         sociale d’une famille sous le second empire.
    <sup>
     [
     <a class="footnote" href="#ftn.id2505356" name="id2505356">
      56
     </a>
     ]
    </sup>
    Rougon-Macquartovci tvoria rad románov, inak ničím neviazaný dohromady, len
         jednou ideou. Tá idea je dedičnosť nemocí, hlavne nervových, následkom ktorej zvrhnú sa
         celé pokolenia. Každému hrdinovi Rougon-Macquartovcov chýba nejaká duševná vlastnosť na to,
         aby bol riadnym človekom, alebo je priveľmi vyvinutá druhá. Keď človek vidí tých zdanlivo
         normálne účinkujúcich ľudí, pýta sa doprosta, či ozaj skutočne jestvujú normálne vyvinutí
         ľudia, a či kvôli veľkému množstvu výnimiek nemalo by sa obrátiť pravidlo a normálni
         vyhlásiť sa za bláznov a blbcov. Myšlienka, ktorú si Zola položil za základ, je obrovská a
         nachádza značné podopretie v náukach modernej psychológie a psychopatie. (Vcelku to bude
         tak, že psychológia dnes nie je systematizovaná, nevedieť, pokiaľ siaha zdravý rozum a kde
         začína sa bláznovstvo.)
   </p>
   <p>
    Nakoľko mi je známe, neprijal Zola nijaký socialistický systém. On len ukazuje, že je
         zle, veľmi zle, a že i liečiť je veľmi ťažko. Lebo nemoc zakladá sa na duševnej stavbe
         človeka samého. Ľudia nemôžu byť šťastnejší s takými duševnými vlastnosťami, aké majú. Tiež
         príklad: peniaze, jeden ich velikánsky prostriedok, ktorý vynašli na svoje poľahčenie, je
         meč dvojostrý. Robí toľko zla ako dobra. Peniaze sú prostriedok vznešený: stavia azyly,
         vysúša močiare, civilizuje pustatiny, robí ľudí šťastnými. Peniaze sú najväčšie nešťastie
         pokolenia ľudského: ničí rodiny, olupuje o mravnosť, šťastie, kradne šťastie, blaženosť i
         tam, kde by inak podmienky mala — a ženie až do smrti. Toto všetko vykreslí v „L’Argent“.
   </p>
   <p>
    Saccard, jeden z Rougon-Macquartovcov, burzián, práve prišiel o svoj obrovský, ale
         nereálny majetok. Svoj úpadok nevie zniesť. Utvorí si plán na svoje povýšenie a prevedie ho
         s veľkou geniálnosťou a bezohľadnosťou. Saccard je človek naskrze bezzásadový, nie zlého
         srdca, fantasta, prírody náruživej, nekonajúci podľa rozvahy, ale impulzívne. Jemu je
         jedno, či je niečo morálne zlé alebo dobré. Zlé spácha bez výčitky svedomia, a dobré bez
         potešenia, že konal dobre. Tento padnutý človek založí s veľkou energiou kolosálnu banku:
         Banque Universelle, s niekoľko stomiliónovým kapitálom, účelom ktorej bude dobyť Orient a
         Stredozemné more Francúzska a — katolicizmus. Pozdejšie, podráždený odporom žida
         Gundermanna (je to Rothschild), chce svojou bankou zničiť židov-burziánov. V tomto boji
         zvíťazí chladnosť a logickosť, ako i nevyčerpateľný kapitál Gundermannov. Universelle keď
         dosiahla najvyšší stupeň svojej slávy, padá naraz, rapídne — až zanikne. Celok krúti sa
         okolo burzy a okolo Universelle. Avšak toto je iba stĺp na kolotoči. Omnoho zaujímavejšie
         sú vlastné točiace sa figúry. Kreslí ľudí v každom možnom postavení, bohatých, chudobných,
         šťastných, biednych, spokojných i nespokojných, ich pomer k peniazom a ich náruživosť
         chcieť vyhrať. Pre náruživú hru prostituuje sa barónka Sandorffová najškaredším spôsobom.
         Iní vysokopostavení páni ukážu sa ako lotri, hoci boli čestnými ľuďmi, kým nevzbudila sa v
         nich náruživosť. Saccard sám je človek, ktorý verí vo všemohúcnosť peňazí, vie pochopiť
         každú ideu, ba osvojiť si ju, ale jeho hlavným cieľom, jeho náruživosťou je hrať, vyhrať a
         panovať. So Saccardom je lifrovaná Madame Caroline, sestra inžiniera a direktora banky
         Hamelina. Madame Caroline a Hamelin sú dvaja čestní ľudia, ktorí tak chápu peniaze, ako sa
         má. Peniaze sú prostriedkom, pomocou ktorého dajú sa previesť veľké veci, ale nie cieľom.
         Pre peniaze nestane sa nepoctivou ani Madame Caroline, ani jej brat. Vyhrané milióny
         vyhodia na zachránenie padajúcej Universelle a po jej zmiznutí z trhu sú práve takí
         chudobní, ako boli pred jej vznikom. Vykreslí aj pár ľudí, nepoznajúcich cenu peňazí, ktorí
         to trpko odpykajú. Počnúc židom Buschom a jeho pomocnicou Madame Méchain, týchto hyen
         burzy, týchto otrokov peňazí, až po Madame Caroline a jej brata, točia sa pred nami všetky
         povahy, všetky možné názory o peniazoch. Dozvieme sa i o nesvedomitom spôsobe, ako sa
         zakladajú podobné banky a vidíme i ukrutnú mašinériu burzy v plnom vášnivom behu a
         rachotení jej kolies, ktoré nemilosrdne rozdrúzgaju každého nepozorného — alebo poctivého
         smelca. V románe je sústredená blahodarnosť peňazí len vo vysnívaných plánoch Saccarda a v
         obrovskej dobročinnosti kontesy Orviedo, ktorá svojím mužom nepekne zhrnutých tristo
         miliónov obetuje biede a chudine.
   </p>
   <p>
    Tak ako veci stoja, povážiac to chladne a nevymýšľajúc daromné filosofémy, peniaze v
         našom spoločenstve hýbu všetkým, sú najväčším dobrodincom a najstrašnejším pokušiteľom. Na
         každý spôsob by sme mnoho získali, keby sa vynašiel prostriedok, majúci všetky dobré
         vlastnosti peňazí, bez ich zlých.
   </p>
   <p>
    Neviem, či Zola verí v systém Karola Marxa. Iste si žiada, bárs by bol možný. Svoju
         najideálnejšiu postavu, brata vydriducha Buscha, Marxovho prívrženca, kreslí totižto až so
         sentimentálnou zaujatosťou.
   </p>
   <p>
    Mladší Busch študoval v Nemecku. Naštudoval najideálnejšiu lásku k človečenstvu, silný
         súcit s jeho utrpeniami a túžbu pomôcť. Presvedčený je, že sústredením všetkých majetkov v
         jedných rukách, šťastných, stali by sa peniaze nepotrebnými, každý človek dostal by prácu,
         šťastie, rovnaké postavenie. Mladý, suchotinársky človek žije jedine tejto myšlienke.
         Napokon umrie. Títo dvaja bratia tvoria najmrzkejší, škaredý, v blate založený podklad, a
         vysoký, v jasnom éteri sa tratiaci vrch pyramídy.
   </p>
   <p>
    Nepoznám, ani som nepočul o beletristickom diele, v ktorom účinok peňazí bol by z
         toľkých strán osvetlený. Zola kreslí hlavne ich neblahodarný vplyv, ako to i skutočne
         zodpovedá ľudskej slabej prírode. Vášeň a nerozum zneužije i najznamenitejší prostriedok.
         Peniaz (L’argent est bete, quand on ne le dépense pas)
    <sup>
     [
     <a class="footnote" href="#ftn.id2505567" name="id2505567">
      57
     </a>
     ]
    </sup>
    je v rukách nerozumných ľudí to, čo oheň v rukách detí. Osnova tohto románu je
         taká vykumštovaná, tak podľa rozmysleného plánu vybudovaná, všetko pohybuje sa tak precízne
         k osvetleniu otázky peňažnej, že román prechádza až do alegórie. Osobnosti samy osebe —
         napriek tomu, že sú iste kreslené — málo nás zaujímajú. Reprezentujú isté triedy ľudí,
         nosičov istých zásad, myšlienok, a tak i hľadíme na nich. Zola napísal vlastne
         národohospodársky traktát v podobe románu. Predstavme si prvotné hieroglyfy, keď pochopy
         ešte predmetmi označovali, a takýmito hieroglyfmi písaná rozprava o peniazoch je Zolov
         „L’Argent“, kde jednotlivé pochopy vidíme predstavované figúrami.
   </p>
   <p>
    Vyčítať Zolovi jednotlivé, ako hovoria, prehnanosti, odsudzovať ho napríklad pre scénu
         Sandorffky so Saccardom, znamená neporozumieť jeho intencii. Hovorí o démonickej sile
         peňazí — i nezastane na polceste, ale vykreslí jej účinok celkom. A taký je Zola vo
         všetkom, v každom románe.
   </p>
   <p>
    Jednoduchý filozofický traktát o peniazoch urobil by na veľké obecenstvo, pomerne k
         románu, taký dojem, aký urobí abstraktná rozprava pomerne ku skúsenosti samej. Zola ukáže:
         peniaz, hľa, má takúto moc. Abstrahujte si náuky z obrazov sami. Ale obrazy usporiada tak,
         že musíme si odtiahnuť takú náuku, akú on chce. Tá je v poslednom konci: ľudia sú tvory
         veľmi nedokonalé, skazia všetko, i najlepšiu vec, i najkrajší cit. Román končí rezignovanou
         otázkou: Pourquoi faire porter a l’argent la peine des saletés et des crimes, dont il est
         la cause? L’amour est — le moins souillé, lui qui crée la vie? (Prečo viniť peniaze zo
         všetkých mrzkostí a hriechov, ktorých sú príčinou? Či je láska, tvoriaca život, menej
         zašpinená?)
   </p>
   <p>
    Túto vetu citujem i ako malinký príklad jeho slohu. Povie vždycky rovno, bez okúňania,
         čo myslí. Kresba jeho pováh je podobná. V L’Argent načrtá každú figúru niekoľkými
         markantnými črtami. Scény kreslí krátko, na podrobnosti nehľadí. Takže L’Argent upomína na
         francúzskych romanciérov minulého storočia, ktorí dej mnohozväzkového románu vyrozprávali
         na sto — dvesto stranách. V iných románoch Zola nie je taký stručný. Práve naopak,
         všeobecne sú známe do podrobností idúce opisy v Le Ventre de Paris,
    <sup>
     [
     <a class="footnote" href="#ftn.id2505666" name="id2505666">
      58
     </a>
     ]
    </sup>
    La Faute de l’Abbé Mouret,
    <sup>
     [
     <a class="footnote" href="#ftn.id2505677" name="id2505677">
      59
     </a>
     ]
    </sup>
    Nana atď.
   </p>
   <p>
    Ani moje štúdium, ani schopnosť a konečne ani môj čas nestačí na to, aby som vedel
         napísať poriadne ocenenie Zolu. Cieľom mojich terajších riadkov je vzbudiť aký-taký záujem
         o tohto veľkého muža, ktorého štúdium odporúčam každému vážnemu človeku.
   </p>
   <p>
    <span class="emphasis">
     <em>
      Slovenské pohľady 1891
     </em>
    </span>
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2505073" name="ftn.id2505073">
        48
       </a>
       ]
      </sup>
      L´Argent par Emile Zola. Paris, Bibliotheque Charpentier 1891.
     </p>
    </div>
    <div class="footnote">
     <p>
      <sup>
       [
       <a class="para" href="#id2505082" name="ftn.id2505082">
        49
       </a>
       ]
      </sup>
      Slovenské pohľady 11, 1891, č. 6. s. 379 — 383 pod ps. Dr. L. N. (Grób); zb. Jégé
               v kritike a spomienkach. Bratislava 1959, S. 597 — 603.
     </p>
    </div>
    <div class="footnote">
     <p>
      <sup>
       [
       <a class="para" href="#id2505153" name="ftn.id2505153">
        50
       </a>
       ]
      </sup>
      <span class="emphasis">
       <em>
        Lodovico Ariosto
       </em>
      </span>
      (1474 — 1533), renesančný taliansky básnik,
               autor eposu Zúrivý Roland
     </p>
    </div>
    <div class="footnote">
     <p>
      <sup>
       [
       <a class="para" href="#id2505166" name="ftn.id2505166">
        51
       </a>
       ]
      </sup>
      <span class="emphasis">
       <em>
        Giovanni Boccaccio
       </em>
      </span>
      (1313 — 1375), renesančný taliansky
               novelista, autor slávneho Decameronu
     </p>
    </div>
    <div class="footnote">
     <p>
      <sup>
       [
       <a class="para" href="#id2505179" name="ftn.id2505179">
        52
       </a>
       ]
      </sup>
      <span class="emphasis">
       <em>
        Margita, kráľovná navarrská
       </em>
      </span>
      (1492 — 1549), kultivovaná
               prozaička, sestra francúzskeho kráľa Františka I., autorka knihy erotických noviel
               Heptameron
     </p>
    </div>
    <div class="footnote">
     <p>
      <sup>
       [
       <a class="para" href="#id2505289" name="ftn.id2505289">
        53
       </a>
       ]
      </sup>
      <span class="emphasis">
       <em>
        Albert Millaud
       </em>
      </span>
      (1836 — 1892), populárny francúzsky dramatik
               (Mamzelle Nitouche atď.), autor vtipných postrehov o umení a literatúre
     </p>
    </div>
    <div class="footnote">
     <p>
      <sup>
       [
       <a class="para" href="#id2505317" name="ftn.id2505317">
        54
       </a>
       ]
      </sup>
      <span class="emphasis">
       <em>
        Au bonheur des Dames
       </em>
      </span>
      — (fr.) Na šťastie dám
     </p>
    </div>
    <div class="footnote">
     <p>
      <sup>
       [
       <a class="para" href="#id2505327" name="ftn.id2505327">
        55
       </a>
       ]
      </sup>
      <span class="emphasis">
       <em>
        L’Argent
       </em>
      </span>
      — (fr.) Peniaze
     </p>
    </div>
    <div class="footnote">
     <p>
      <sup>
       [
       <a class="para" href="#id2505356" name="ftn.id2505356">
        56
       </a>
       ]
      </sup>
      <span class="emphasis">
       <em>
        Les Rougon-Macquart histoire naturelle et sociale…
       </em>
      </span>
      — (fr.)
               Rougon-Macquartovci, prírodopis a sociológia rodiny za druhého cisárstva
     </p>
    </div>
    <div class="footnote">
     <p>
      <sup>
       [
       <a class="para" href="#id2505567" name="ftn.id2505567">
        57
       </a>
       ]
      </sup>
      <span class="emphasis">
       <em>
        L’argent est bete, quand on ne le dépense pas
       </em>
      </span>
      — (fr.) Peniaze
               sú hlúposť, keď sa nevydávajú
     </p>
    </div>
    <div class="footnote">
     <p>
      <sup>
       [
       <a class="para" href="#id2505666" name="ftn.id2505666">
        58
       </a>
       ]
      </sup>
      <span class="emphasis">
       <em>
        Le Ventre de Paris
       </em>
      </span>
      — (fr.) Brucho Paríža
     </p>
    </div>
    <div class="footnote">
     <p>
      <sup>
       [
       <a class="para" href="#id2505677" name="ftn.id2505677">
        59
       </a>
       ]
      </sup>
      <span class="emphasis">
       <em>
        La Faute de l’Abbé Mouret
       </em>
      </span>
      — (fr.) Hriech pátra Moureta
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2505714">
       </a>
       Frázy
      </h2>
     </div>
    </div>
   </div>
   <p>
   </p>
   <p>
    <sup>
     [
     <a class="footnote" href="#ftn.id2505725" name="id2505725">
      60
     </a>
     ]
    </sup>
    <sup>
     [
     <a class="footnote" href="#ftn.id2505733" name="id2505733">
      61
     </a>
     ]
    </sup>
   </p>
   <p>
    „Slováci sú Praslaviani, Slovensko je kolíska Slovanov, je mostom medzi východnými a
         západnými Slovanmi, Česi nie sú čistí Slovania, sú ponemčení.“ Takéto tvrdenia kolujú po
         Slovensku ako nezvratné pravdy.
   </p>
   <p>
    Kedysi učení antropológovia a etnografovia robievali celkom iste rozdiely medzi
         Slovanmi, Germánmi, Keltmi a inými Indogermánmi už na základe útvaru ich tela, najmä lebky.
         Hovorili, že Slovania sú brachy — alebo mezokefalovia, že majú vyčnievajúce lícne kosti, že
         sú postavy strednej, silnej, že sú plecnatí. Dnes toto triedenie patrí medzi staré železo.
         Dnes každý vie, že podľa telesnej sústavy nikto nemôže rozoznať najírečitejšieho
         Praslaviana spod Tatier od najírečitejšieho Švába alebo Fríza.
   </p>
   <p>
    Zostanú teda rozdiely duševné, rozdiely povahy.
   </p>
   <p>
    Slovania sú zádumčiví, citliví, priateľskí, pohostinní, idealisti, fantasti, fatalisti,
         mystici, udatní, slobodymilovní, altruisti, priami, nevypočítaví atď. atď. Takí by mali byť
         Rusi, Srbi, Bulhari (hoci naskrze nie sú čistí Slovania), Poliaci (?) a polovičate takými
         by sme boli i my Slováci, lebo my sme etnografickým a geografickým mostom. Česi už
         vonkoncom nie sú Slovanmi podľa označenej charakteristiky. Myslím, že každý statočný Slovák
         uzná, že áno, to by boli tie črty, ktoré na Slovanov — a polovičato — i na Slovákov pasujú.
         Na základe týchto čŕt je ľahko rozoznať Slovana od Germána. Germán a pogermánčený Čech je
         doprosta protivou Slovana, alebo aspoň chýbajú mu označené vypočítané znaky. Veď je to také
         obyčajné? Nuž najobyčajnejšie je hodiť i tieto známky medzi staré železo, lebo keď lebku,
         plecia a výšku tela môžem odmerať cirklom a metrom, a i tak sú všetky tie miery nič nie
         hodné, tak sú ešte menej hodné črty povahy, ktoré neodmerám nijakým nóniusom.
   </p>
   <p>
    Isté je, že národy majú akúsi povahu. Ale i to je isté, že ona od všetkých okolností
         závisí viac ako od ich kmeňového pôvodu! Závisí od zeme, v ktorej žijú, od podnebia, od
         pokrmu, od spôsobu života, od politických pomerov, od výchovy, od viery a bohvie ešte od
         čoho všetkého. V malom, neurčiteľnom pomere závisí možno aj od ich kmeňového pôvodu, čo
         však nemožno určiť. Rusi sú Slovania. Sú zádumčiví, mystici, fatalisti. Čech už vôbec nie
         je Slovan, lebo je racionalista. Každý nepredpojatý človek musí uznať, že rozdiel medzi
         Čechom a Rusom nezávisí od ich stupňa slovanskosti, ale od ich stupňa kultúry. Rus v noci
         vidí v hore oheň. Keďže je mystik, nuž podľa neho nakládli oheň nejakí besi alebo rusalky,
         alebo horí tam poklad. Podľa racionalistu Čecha nakládli oheň valasi pasúci ovce. Rus je
         teda mystik-Slovan, a Čech racionalista-Nemec, nepredpojatý človek povie, že Rus je málo
         vzdelaný, zaostalý, a Čech je vzdelaný, rozumný. Racionalista Čech nedá rozličným
         nevypočítateľným, prírodným a životným premenám možnosti vplývať na jeho život v takej
         miere, ako fatalistický Rus, a preto je Nemcom a Rus je Slovanom! Rus neobrobí racionálne
         svoju pôdu, svoje siatia dostatočne neobráni pred krupobitím, ohňom, preto máva častú škodu
         — nechráni sa proti chorobám, ako treba, nuž je fatalista a Slovan. Čech obrobí zem, ako sa
         patrí, asekuruje sa proti všetkému, proti nákazám sa bráni, choroby lieči, nuž je
         racionalista a Nemec.
   </p>
   <p>
    Rus je zádumčivý, lebo nemá mnoho radosti zo života, duševného života uňho je málo, kruh
         jeho myslenia je úzky, mozog jednako pracuje v ňom, lenže neškolene a na mylných
         predpokladoch, nuž je fantastom.
   </p>
   <p>
    Veru by bolo načase, aby sme takéto bájky už raz vymietli aspoň z myšlienkového kruhu
         vzdelanejších Slovákov.
   </p>
   <p>
    Prestaňme spomínať i slovenský most medzi západnými a východnými Slovanmi, keďže tento
         most de facto nikdy nesprostredkoval nijaké styky medzi Východom a Západom. Nikdy Slováci
         nesprostredkovali medzi Rusmi a Čechmi, ani medzi Poliakmi, Čechmi a Srbmi. Keď niekto
         sprostredkoval medzi Východom a Západom, tak to boli — či sa nám to páči, či nie — Poliaci,
         a nie my. A keď už nasilu musíme mať mosty medzi sebou, tak sú Poliaci mostom, a my len
         chatrnou kolísavou lavičkou.
   </p>
   <p>
    A čo sa týka kolísky Slovanstva pod Tatrami, myslím, že o nej Lubor Niederle
    <sup>
     [
     <a class="footnote" href="#ftn.id2505880" name="id2505880">
      62
     </a>
     ]
    </sup>
    menej istého vie, ako hociktorý náš bodrý, ale nerozvážne do sveta hovoriaci
         Slovák.
   </p>
   <p>
    Prestaňme už raz nadávať Čechom do Nemcov, keď sú oni v skutočnosti najpokročilejší, ale
         i najpovedomejší slovanský kmeň. Česi sú bez otázky zo všetkých Slovanov
         najpanslavistickejšia, a keď nebudeme považovať nedostatok kultúry za slovanskosť, i
         najslovanskejšia ratolesť slovanského stromu.
   </p>
   <p>
    <span class="emphasis">
     <em>
      Národnie noviny 1921
     </em>
    </span>
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2505725" name="ftn.id2505725">
        60
       </a>
       ]
      </sup>
      Národnie noviny 52, 1921, č. 32, s. 3 — 4.
     </p>
    </div>
    <div class="footnote">
     <p>
      <sup>
       [
       <a class="para" href="#id2505733" name="ftn.id2505733">
        61
       </a>
       ]
      </sup>
      V úvode článku je redakčný perex: Od nášho spolupracovníka dostali sme nasledovný
               zaujímavý článok, s ktorým síce vo všetkom nesúhlasíme, ale kvôli čisteniu náhľadov
               ho jednako uverejňujeme.
     </p>
    </div>
    <div class="footnote">
     <p>
      <sup>
       [
       <a class="para" href="#id2505880" name="ftn.id2505880">
        62
       </a>
       ]
      </sup>
      <span class="emphasis">
       <em>
        Lubor Niederle
       </em>
      </span>
      (1865 — 1944), významný český archeológ,
               etnograf a antropológ, autor Slovanských starožitností (1902 — 1925), základného
               diela pre štúdium najstarších dejín Slovanstva.
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2505926">
       </a>
       Zázrivci
      </h2>
     </div>
    </div>
   </div>
   <p>
   </p>
   <p>
    <sup>
     [
     <a class="footnote" href="#ftn.id2505937" name="id2505937">
      63
     </a>
     ]
    </sup>
   </p>
   <p>
    Na otázku: — Akej ste národnosti? — odpovie náš roľník: — Nuž slovenskej, akejže by som
         bol? — Keď sa ho nie bez rozpakov opýtame, či je hrdý na to, že je Slovák, odpovie: — Hrdý,
         hrdý, hm, doparoma, načože mám byť hrdý? — Zíde mu na um celý ťažký, duchaprázdny život,
         ktorý sa mu stal údelom. Ak vojenčil v Srbsku či v Rusku, nerozpomína sa na svoj tamojší
         pobyt s radosťou. /…/ Meno Slovák mu nehovorí vôbec nič. K tomu menu neviažu sa obrazy
         radosti, slávy; najviac ak obrazy utrpenia a potupy. Históriu to meno nemá. A svojich
         súkmeňovcov on veru tiež nepozná. Už tretia dedina mu je cudzia, susedná župa je preň Paflagóniou,
    <sup>
     [
     <a class="footnote" href="#ftn.id2505974" name="id2505974">
      64
     </a>
     ]
    </sup>
    do ktorej sa raz za niekoľko rokov na nejaký jarmok zatára.
   </p>
   <p>
    Nemôžeme milovať to, čo nepoznáme; nemôžeme cítiť s ľuďmi, o ktorých vieme len toľko, že
         vôbec jestvujú. Pospolitý slovenský človek nemá národné povedomie, ani ho nemá prečo mať.
         Nepozná život svojich súkmeňovcov a nepoznáme ho ani my, inteligencia slovenská, a tak by
         sme si ani nemali osobovať vedúcu úlohu v ňom. A keď ľud predsa vedieme, vedieme ho
         bludnými cestami, potkýnajúc sa po skaliskách a prepadliskách. Koľkíže z nás poznajú
         dopodrobna život, spôsoby, zvyky, ponímanie života občanov čo i len obcí ležiacich k nám
         najbližšie? Myslíme si, že poznáme, lebo veď sa denne s nimi stretáme, ale v skutočnosti
         ich nepoznáme. Položme si o nich hocijakú špeciálnu otázku a v duši sa priznáme, že nevieme
         na ňu odpovedať. Len si myslíme, že by ju náš Slovák tak alebo tak mohol ponímať, ale či je
         to i skutočne tak, to iste nevieme. A preto je potom stále nedorozumenie medzi nami.
         Roľníci nám neveria a my zase hovoríme, že sedliak je falošný, prešibaný. Klameme, keď
         tvrdíme, že milujeme svoj ľud. To nie je pravda, lebo nepoznajúc ho, nemôžeme ho ani
         milovať. Nepoznáme ani spôsob jeho života, ani spôsob jeho myslenia.
   </p>
   <p>
    Dejepis samé Slovensko nemá, len spoločný s Uhorskom. A ten vôbec nie je náš, o nás ako
         Slovákoch nie je tam zaznamenané nič. Začíname ako-tak žiť v 18. storočí. Matúš Trenčiansky
    <sup>
     [
     <a class="footnote" href="#ftn.id2578030" name="id2578030">
      65
     </a>
     ]
    </sup>
    a Pankrác z Mikuláša
    <sup>
     [
     <a class="footnote" href="#ftn.id2578047" name="id2578047">
      66
     </a>
     ]
    </sup>
    sú figúry len za vlasy vtiahnuté do slovenskej histórie. Ale tomu je ľahko
         odpomôcť. Nemajúc histórie vlastnej, priľnime telom i dušou k histórii Čiech.
   </p>
   <p>
    Dosiaľ ani jeden Slovák mnoho neznamenal, keď stál len na postati slovenskej. Všetci
         naši veľkí mužovia stali sa slávnymi len vtedy, keď pôsobili v celom národe
         československom. Kollár, Šafárik, Štefánik, ba ešte i náš Hviezdoslav, ktorý medzi nami od
         päťdesiatych rokov skromnučko žije, dostal žiadúci a potrebný podstavec iba vtedy, keď ho i
         Česi privinuli. Bavorovi je Goethe „jeho Goethe“, a Pomoran Bismarck je tiež „jeho
         Bismarck“. Nám Slovákom musí byť Hus, Žižka, Komenský tiež „naším“, ako i Čechovi má byť
         Kollár, Šafárik, Hviezdoslav „jeho“.
   </p>
   <p>
    Ale keď sa Slováci lepšie prizrieme, spoznáme dosť príčin oduševniť sa za ňu. Sme takí
         chlapíci, ktorí sú hodni lásky. Uvidíme, že v našom ľude je toľko nadania, bodrosti, vtipu,
         dobromyseľnosti, že ho napriek jeho mnohým-mnohým chybám, ktoré sú však výsledkami
         nedostatočnej výchovy, musíme k srdcu privinúť.
   </p>
   <p>
    Naši Zázrivci majú chýb až ťažko. Ale kto ich lepšie spoznal, tomu sa iste do srdca
         vkradli.
   </p>
   <p>
    Zázrivá je dedina, počítajúca okolo tritisíc duší, v juhozápadnom konci Oravy. Od
         susedných obcí je odlúčená hlbokými, dlhými dolinami. Nad ňou strážia najvyššie končiare
         oravskej Magury, medzi ktorými vývodí fantastický Rozsutec. Roztratená je v kopanice asi v
         desiatich-dvanástich dolinách. Skupiny chalúp, skrývajúce sa medzi ovocnými stromami a
         lipami, alebo čupiace pod smrekovými hájikmi a vysokými skalami, robia v každej ročnej dobe
         taký dojem na človeka, ktorý má trochu citu k prírodným krásam, že si mimovoľne závistlivo
         pomyslí: — Ako je tomu ľudu tu dobre, milo, na slniečku, pod stromami, jeho život stály
         výlet, žijú ako vtáci v lese.
   </p>
   <p>
    Nezáviď im, pracujú a trpia! Ale Zázrivca nepočuješ nikdy žalovať sa na prácu. A trpieť?
         — Zázrivcovi je len ten chlap, čo trpí! Keď príde trpieť, nenarieka, necitlivôstkári, bo
         chlapom nie je ten, čo bije, ale ktorý trpí s ľahkým srdcom, bez bľäku, isťu!
   </p>
   <p>
    Na zázrivských domkoch niet čo opisovať. Sú to chalúpky drevené, najčastejšie s
         primalými oblôčikmi; okolo nich gazdovské stavy, ako ich vídame všade na vrchovatých
         čiastkach Slovenska. V máloktorom dvore sa rozlieva hnojovka. Hľadia, aby dvor a okolie
         domu boli čisté; najradšej to majú zarastené trávou. Okolo chalúp sú takmer vždy stromy, či
         ovocné, či lipy, alebo zriedka smreky.
   </p>
   <p>
    Keď sa človek vyškriabe na folvarok — tak volajú kopanice — za parobkom alebo
         „dievčicôu“, ktorá pred ním tancuje do vŕšku, a obzrie sa z hodnej výšavy na okolité zeme,
         lúky, vrchy, háje, hory, veru nielen pľúca sa nadýchajú čistého povetria, ale i duša
         naberie nové obodrenie k ďalším trampotám. Zázrivec stále žije na tom vrchu a díva sa na
         ten široký svet; veru nie div, že sa mu duša rozširuje a mohutnie tak, že mu je smiech celý
         život.
   </p>
   <p>
    Pred domom uvíta ťa gazda alebo usmievavá falošnooká nevesta a vovedie ťa do izby. Táto
         je obyčajne dosť rozložitá a vcelku čistá. Podlaha je poväčšine len zemou vybitá, pod
         oknami sú lavice, v kútoch postele, perinami nie privysoko založené. Veliká pec zaujíma
         jeden kút, pri nej ohnisko s kozubom. Sporákov je ešte v Zázrivej, najmä na folvarkoch,
         málo. V mnohých chalupách niet ani lampy. Svietia „fakľami“, t. j. dlhými smrekovými
         stružlinami, ktoré votknú do stojana. Na stenách niekoľké strašné, ale pestré sväté
         obrázky. Na policiach nado dvermi a oblokmi hlinené, maľované džbánky a taniere, v oblokoch
         nejaký ten kvietok a máš obydlie nášho Zázrivca hotové. Studní je v Zázrivej málo, lebo
         všade je nadostač pramenitej vody. Záhrady tiež zriedka vidno.
   </p>
   <p>
    Zázrivci sú len stredne vysokí, ale širokoplecí, svalnatí. Mnoho takých ramien uvidíš,
         že by sa ani atlét z povolania nezahanbil za ne. Na okrúhlej tvári im lícne kosti trochu
         vyčnievajú, nosy majú rovné, ostré; oči bystré, ústa ľahko do úsmevu utekajú. Rozumejú
         každému žartu, chutne sa zasmejú na ňom, a často šikovne riportujú.
   </p>
   <p>
    Pekných dievčat a najmä neviest hodne vidieť medzi nimi. Oči majú často veľmi pekné,
         výrečné; pleť peknú, zdravú, červenú; kožu bielu, ruky i nohy často nápadne drobné.
   </p>
   <p>
    Kroj nosia špatný. Chlapi majú kožúšky a na nich krátku kazajku z bieleho plátna a
         nohavice z bieleho valaského súkna. Ozdôb, výšiviek sotva vidieť na nich. Dievčatá sa tiež
         neobliekajú pekne. Vlasy nosia zapletené do vrkoča, napredku hladko učesané; na prsiach
         sťahujúci pruslík a sukne po členky. Nevesty nosia špatné „ketýše“, t. j. na hlave okolo
         tváre tienidlo z akejsi hrubej čipky, zaškrobenej na modro. Pekné to nie je, ako nie je
         pekná „šatienka“, namotaná na nohách až po kolená tak hrubo, že lýtko stratí celú formu.
         Ale ketýš chráni pleť tváre a šatienka, vždy z jemného bieleho plátna, chráni nohu. Človek
         sa často zadiví, akú jemnú bielu nôžku nevesta vybalí z tých múmiových povlakov. Zázrivky
         sú ináč omnoho čistejšie ako ženy z iných obcí. Vidieť na nich, že dajú na seba.
   </p>
   <p>
    Zázrivci z najväčšej čiastky dochovávajú ovce a rožný statok. Ich polia len skúpo
         vracajú zrno, i to neskoro. Často na vrchoch kosia ovsík, ktorý už snehom zapadá. Zemiakov
         majú dosť. Kapustu kupujú po nižších dedinách. Zato majú hojne mlieka, syra, masla a od
         toho rastú chlapci ako buky a dievčatá ako kvety.
   </p>
   <p>
    Až na malé výnimky sú Zázrivci všetko katolíci. Je medzi nimi niekoľko poprednejších
         evanjelických rodín, Židov pri prevrate vyhnali do jedného. Teraz sa s nimi priateľsky
         stýkajú, ale nazad do dediny ich nepustia.
   </p>
   <p>
    Nevesty, deti a starci sú pobožní a chodia každú nedeľu do „dediny“ do kostola unúvať
         pána boha, aby sa krava dobre otelila, aby Maru alebo Evu skáral, a aby Jano Zuzu za ženu
         vzal. Mládenci idú tiež do kostola, ale len dievkam kvôli, a tie zas len preto, aby mohli
         svoje cifry ukazovať. Po kostole sa vyroja na širokú ulicu pred krčmami, tam pojednávajú
         svoje veci. Hodná čiastka vtiahne do krčiem, kde už nebesedujú nasucho, mnohí do tých čias,
         kým Česi (četníci) neprídu a nevyženú zábudlivcov domov.
   </p>
   <p>
    Ich reč sa líši od reči okolitých dedín. Majú tiež dolnooravské široké
    <span class="emphasis">
     <em>
      „ä“
     </em>
    </span>
    a ťahajú ho s „chuťôu“ a tvrdé
    <span class="emphasis">
     <em>
      l
     </em>
    </span>
    vyslovujú
         ako u. Nepovedia mlyn, ale muűn, a nie: kde si bola, ale: kde si bo
    <span class="emphasis">
     <em>
      u
     </em>
    </span>
    a.
         Práce majú dosť i s rúbaním a vyvážaním dreva z okolitých lesov, ktoré patria z najväčšej
         čiastky Oravskému panstvu.
    <sup>
     [
     <a class="footnote" href="#ftn.id2578343" name="id2578343">
      67
     </a>
     ]
    </sup>
    Lenže tej roboty niet vždy a pre všetkých, a preto mnoho mladej chasy ide na
         jarnú a letnú prácu na Dolniaky a do Čiech.
   </p>
   <p>
    Týmto všetkým Zázrivci nelíšia sa veľmi od inej Slovače. Čo ich ostro oddeľuje od
         ostatných súkmeňovcov, je ich povaha. Hlavná črta tejto je, že život a čo tento so sebou
         prináša, neberú ťažko. Ich heslom je: — Ešte nikdy tak zle nebouo, aby dáko nebouo. — Tak
         ľahkodušne nikto nestratí majetok ako Zázrivec. Nad smrťou člena rodiny sa tiež ľahko
         poteší a svojej nemoci a konečného odchodu sa neľaká. I z ťažkej nemoci si robí žart a
         umiera ako stoik. Keď Zázrivec navštívi chorého suseda, neteší ho tým, že: — No, no, akú
         máš dobrú farbu, veď tebe nič, zajtra budeš zase hore, — ale mu povie: — No, Adam, s tebou
         je už zle, ale si mrzký, veď ti smrť za hlavou stojí. Už si het. — A milá manželka chorého
         prisvedčí: — No, už je raz mrzký. Juro Otrubôv bol krajší v truhue. — A Adam povie bez
         vzdychania: — Ako bude, tak bude, poručeno pánubohu. — Alebo keď cíti, že mu ešte nedohára,
         odsekne: — Hjä, ešte mi ani parom nebude; ešte si ja novej švábky zajem, jäch tú raz
         podaromnici nesadiu. — Pritom nie sú oni bez citu. Často prekvapia človeka až nežnou
         starostlivosťou o ženu, dieťa. Ženy svoje majú radi — ale i cudzie. V tomto nie sú veľmi
         statoční, ako vôbec ich pochop o mojom a tvojom nie je úzkoprsý. Nepokladajú za nejakú
         hanbu, keď niekoho zavrú pre krádež, pre bitku.
   </p>
   <p>
    Najmä nie pre bitku. Lebo sa radi bijú. A keď sa pobijú, nuž to ide potom do živého.
         Zaucho im je len ľahký úvod.
   </p>
   <p>
    — Keď mi tresou zaucho, som hneď vedeu, že sa chce biť, — chválil Juro svoj ostrovtip po
         vydarenej pračke.
   </p>
   <p>
    Keď sa navzájom okrádajú, je v tom i kus športu. Veď by ináč ten život bol taký
         jednotvárny, keby nevložili doň niečo vzrušujúce. Cez týždeň nechodia do krčmy, karty
         nehrajú, inú zábavu nemajú — akési vyrazenie len musí mať tá bystrá krv zázrivská. Okrádajú
         sa navzájom, pritom však isté regule dodržiavať treba. Dobrý gazda prišiel s poraneným
         synom k lekárovi, lebo ho postrieľali pri krádeži zbožia. — Veď len svoje kradou nazad. —
         (Pravda, nie od toho, kto jemu ukradol ovos.) — Nám tiež odvliekli zo tridsať snopôv. —
         Teda je oprávnený tiež asi tridsať snopov potiahnuť.
   </p>
   <p>
    Zišiel som sa s Jurom na námestí a spýtal som sa ho, čo tu robí, keď je v poli práca!? —
         Ale, Česi mi nedajú pokoja; tí robä nezdoby. — A čože vám tí Česi urobili? — Ale, neveďä
         žädneho porädku! Čo sa to po noci tlčie? Kto to slýchau, aby žandár po noci brúsiu? — Juro,
         ešte vždy neviem, čo je vo veci!? — Nuž, psä mať ho v noci vykotila, práve vtedy, keď som
         niesou nošu domou. Každý porädny žandár v noci drichme doma. To ešte nikdy nebouo, aby po
         nocäch sliedili. A potom sú dokuční, všetko ti to chce vedieť. Odkäľ to vrece nesiem? Nuž,
         čert ťa vzau, veď po nocäch nebudem svoje domou vuáčiť. Nuž, z muüna ho teperím. Nuž, hľa,
         preto som už po tretí raz pri súde, a tak sa mi činí, že teraz trochu tam pohoviem. Nuž, je
         to už raz zle s tými Čechy…
   </p>
   <p>
    Drevo kradnúť z panských hôr je im prvotriedny vtip. I pytliaci sú prvotriedni,
         trpezliví, dobrí strelci. Keď ich pri krádeži dolapia, zaplatia, odsedia pokutu, a idú
         spokojne domov. Pokladajú celú vec za akúsi hazardnú hru, pri ktorej vyhráš alebo prehráš.
   </p>
   <p>
    Pri rozsudku zriedkakedy apelujú, a pri súde nevykrúcajú. Keď vidia, že ich dolapili,
         priznajú, že hej, že vzali, čo im nepatrilo. Na sudcovu otázku, či budú ešte kradnúť,
         odpovedal Adam: — A isťu, čo ja viem, či som ja boh? — A apeluješ proti rozsudku? — No, ja
         už raz neapelujem!
   </p>
   <p>
    Akýsi zvláštny cit spravodlivosti je v nich vyvinutý, a to silne.
   </p>
   <p>
    Juro sa stretol s Adamom z Končitej (v jednej doline zázrivskej). — Ty, Juro, postoj! A
         čo si mi ty tú ovcu zamárniu, čos’ ju neratovau? — A čo ma po tvojej ovci? Keď sa topiua,
         nuž sa topiua. — Mohou si ju poľahky vyťähnuť. To je tak, ako keby si ju bou naschvál
         zatopiu! — Nuž nechže ti je tak! — Na to Adam palicou po Jurovi, ale krem špásu. Juro ani
         necekol, ale po chlapsky trpel. Konečne sa ozval: — No, Adam, teraz je už dosť, isťu! —
         Adam prestal a išli ďalej celkom priateľsky pospolu ako ľudia, ktorí si vybavili svoje účty
         k vzájomnej spokojnosti. Lenže medzi rozhovorom zase prišla tá ovca do reči, a Adamovi sa
         zazdalo, že ešte nie je dostatočne vyplatená, i šuchol Jura ešte zo tri razy po chrbte.
         Podľa Jurovej mienky mu tie ostatné údery už nepatrili, i zobral sa Adama žalovať. Pri súde
         konštatoval lekár, že Juro má na hlave úraz, ktorý bol ťažkým ublížením na tele. Ale Juro
         sa všemožne vzpieral, aby si ten úraz všímali: do toho ani doktora, ani súd nič; to ho síce
         tiež Adam šuchol, ale on nežaluje preto, len pre tie tri pásy, čo má na pleci. Súd pravda
         nepriznal Jurovi právo dať sa namlátiť a odsúdil Adama aj za oné údery, ktoré Juro pokladal
         za spravodlivé.
   </p>
   <p>
    Keď Adam i Juro odchádzali, zazerali jeden na druhého, a boli presvedčení, že ich Česi
         (sudca je Čech) ukrivdili, lebo Jurovi práve tak ako Adamovi začalo svitať, že keď odpyká
         aj za tú prvú bitku, Juro za ovcu zostane dlžníkom. — Isťu, ale sú tí páni len sprostí!
   </p>
   <p>
    O pomere mužov k ženám, mládencov k dievkam, by bolo možno mnoho boccacciovského
         povedať. Isté je, že ten pomer je veľmi liberálny. Dievky mávajú nočné schôdzky s
         mládencami, a v zázrivských „salónoch“ neohŕňajú veľmi nos nad Evami, o ktorých sa
         doslýcha, že sa rady podelia s jablkom i so susedovie Adamom. Menage a trois, alebo aj a quatre
    <sup>
     [
     <a class="footnote" href="#ftn.id2504616" name="id2504616">
      68
     </a>
     ]
    </sup>
    je u nich veľmi obyčajná ustanovizeň. A manžel sa nehnevá na privilegovaného
         milenca, keď tento spoločnú Evu ubil preto, že zažiarlil na novšieho votrelca do
         spoločnosti.
   </p>
   <p>
    Za dobrodenie je Zázrivec povďačný. I po rokoch prekvapí dobrodincu znakmi svojej
         príchylnosti a donesie podarený oštiepok alebo za kopu vajec. Známemu sa priateľsky, nie
         ponížene, a s úsmevom klania. Nie je neodbytný ako iní sedliaci. Keď Zázrivec príde niečo
         pýtať a nemožno mu vyhovieť, nevŕta do človeka modlikaním a prekrúcaním. Keď sa mu
         vysvetlí, že vec nemožno uskutočniť, obráti sa a ide zbohom bez zlej vôle. Občanom z iných
         obcí si človek vyhovorí pľúca, aby im dokázal absurdnosť žiadosti. Keď si myslíš, že si mu
         vec nad slnce jasnejšie vyložil, prekvapí ťa poznámkou: — Ale,
    <span class="emphasis">
     <em>
      mne
     </em>
    </span>
    by
         ste to predsa mohli urobiť! — Pravda, čo potom dostane, to si do spevníka neodloží, lebo
         veď každého človeka dopáli, keď mu takto ukážu, že jeho výrečnosť pokladajú za
         treťotriednu, čo ako samoľúbo a spokojne vykladal svoje múdrosti.
   </p>
   <p>
    Zázrivec nie je skúpy. Ba naopak. Ľahko otvorí mešec a neškrabe sa za ušami, keď mu
         príde počastovať priateľa alebo hosťa. Preto ich i rôzne rodinné sviatky hodne stoja. Pre
         svojich mŕtvych tiež neľutuje riadny, ba pomerne skvelý výstroj. Podľa možnosti obliekajú
         mŕtvych do celkom nových šiat. A keď niet poruke, kúpia ich schválne. Ale s tým je už i
         koniec ich ohľadov voči zosnulému. V zázrivských cmiteroch nevidieť pomníky a človek sa
         potkýna o vykopané koštiale. Zázrivci si zrejme nepripúšťajú veľmi k srdcu starosť o toho,
         koho už niet; hlavu neovesia, ale uspokoja sa s milou, často aj dojemnou spomienkou naň.
         Najmä často som počul matky spomínať niektoré, podľa nich pekné črty zosnulých detí. Jedno
         šumné, štvorročné dievčatko sa hojdalo na doske, položenej ponad rozvodnený potok. Na
         svetlovlasej hlávke malo venček z poľných kvetov a spievalo si. Pošmyklo sa, padlo do vody
         a napriek tomu, že ho o desať-pätnásť krokov nižšie už vytiahli, utopilo sa. Jeho matka
         ešte i po mnohých rokoch slziac spomínala tie kvety a ten spev. Akosi ju to zvláštne
         dojímalo. A iste to nebola sentimentálna spomienka na Oféliu.
    <sup>
     [
     <a class="footnote" href="#ftn.id2504708" name="id2504708">
      69
     </a>
     ]
    </sup>
   </p>
   <p>
    Neuveriteľné je, ako sa Zázrivec vo svete okreše. Vidíš „pána“ s vystupovaním ako nejaký hidalgo,
    <sup>
     [
     <a class="footnote" href="#ftn.id2504728" name="id2504728">
      70
     </a>
     ]
    </sup>
    a, hľa, Zázrivec. Lepšia čiastka sa vie všade uplatniť. Ľahko do pomykova
         neprídu a svoj humor tiež hneď nestratia.
   </p>
   <p>
    Máme župného sluhu Zázrivca, na ktorom každý drevo rúbe, taký je upotrebiteľný, i
         najháklivejšie veci hladko vykoná. Istému pánovi doniesol zmenku na podpis, a keď ho nebolo
         doma, odovzdal ju jeho panej. Táto — aké sú už ženy — mala na túto finančnú manipuláciu
         svoje poznámky, pre čo od ľaku zatajil svoju účasť v tejto veci, čo zas len opovržlivý
         výsmech vyvolalo u jeho ženy. V zlosti vyhľadal Adama a skočil na neho ako pes na handrára,
         že mu takú kašu navaril. Adam sa trochu poškrabal za uchom a chladnokrvne sa rozhodol, že
         to hneď napraví. I rozbehol sa naraz k onej panej a vyložil jej: — Jój, milosťpani, akú som
         len hlúposť urobil. Dali ste už tú veksľu pánu doktorovi? Veď som to nemal sem doniesť, ale
         pánu doktorovi Lomárovi! — Keď prišiel priateľ domov, bola jeho drahá manželka voči nemu, v
         pocite spáchanej krivdy, ako med, a on si mohol celý deň vykračovať s vypätým nosom a
         preukázať svoju šľachetnosť odpúšťaním previnení.
   </p>
   <p>
    Zázrivci si radi vypijú. Vypijú si aj omnoho viac, než unesú. A keď si vypili, sú
         nespratní, prostorekí a hotoví hneď do bitky. Opitý Zázrivec tyká hocijakému „pánovi“ a
         vyčíta mu jeho hriechy. Veľkou výhodou je, že cez celý týždeň sú roztratení po svojich
         folvarkoch, a tak im na pijatiku ostáva len nedeľa. Na takejto nedeľnej schôdzke nedobre
         hromžili na svojho horára. Nenechali na ňom dobrý vlas. — Vydriduch, cigáň, zbojník,
         dievkár, z jalovice by teľa vykradol… — Všetko toto počúval horár za dverami. Keď mu rečí
         bolo už dosť, vošiel zrazu do izby a ozval sa: — No, pekne tu vy cúdite svoju vrchnosť,
         pekne. — Jeden Zázrivec vybral zapekačku z úst a potľapkal ho po pleci: — Isťu, pán horár,
         nič si z toho nerobte, musä byť i takí, ako ste vy. — Na čo ostatní: — Tak je, tak.
   </p>
   <p>
    S týmto istým horárom sa stalo, že dolapil pri krádeži dreva jedného zo smelších
         Zázrivcov a dal ho prísne pokutovať. Kamaráti ho vysmievali, že sa dal chytiť horárovi, on,
         taká chlapina. On sa takto bránil: — Ľahko vám! Ale ako som sa sponad smreka vystreu,
         zazrem ti chuapisko ani jeduisko, fúzisko ani metuisko, pozorisko ani medvedisko, jäch sä
         ho isťubohu zľäkou.
   </p>
   <p>
    Len škoda, že naši a mnohí iní Zázrivci sú takí opustení a zanedbaní. Predbežne sa o ich
         duševný-telesný zveľatok nestará nikto. Nemáme na také veci proste kedy. Ani my tu dolu,
         ani tí hore pri vláde.
   </p>
   <p>
    <span class="emphasis">
     <em>
      Lebo my musíme politizovať!
     </em>
    </span>
   </p>
   <p>
    <span class="emphasis">
     <em>
      Mladé Slovensko 1921
     </em>
    </span>
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2505937" name="ftn.id2505937">
        63
       </a>
       ]
      </sup>
      Mladé Slovensko 3, 1921, č. 6, s. 134 — 140.
     </p>
    </div>
    <div class="footnote">
     <p>
      <sup>
       [
       <a class="para" href="#id2505974" name="ftn.id2505974">
        64
       </a>
       ]
      </sup>
      <span class="emphasis">
       <em>
        Paflagónia
       </em>
      </span>
      — staroveká krajina na brehoch Čierneho mora, jej
               obyvatelia boli príbuzní Trákov
     </p>
    </div>
    <div class="footnote">
     <p>
      <sup>
       [
       <a class="para" href="#id2578030" name="ftn.id2578030">
        65
       </a>
       ]
      </sup>
      <span class="emphasis">
       <em>
        Matúš Trenčiansky
       </em>
      </span>
      — Matúš Čák (okolo r. 1260 — 1321),
               feudálny politik, jeden z najsilnejších vo vtedajšom Uhorsku; naša romantická
               historiografia chcela z neho urobiť Slováka
     </p>
    </div>
    <div class="footnote">
     <p>
      <sup>
       [
       <a class="para" href="#id2578047" name="ftn.id2578047">
        66
       </a>
       ]
      </sup>
      <span class="emphasis">
       <em>
        Pankrác z Mikuláša
       </em>
      </span>
      — Pongrác II., liptovský župan, kapitán
               Považia, umrel r. 1465. Pongrácovský rod pôvodom z Čiech bol usadený v Liptove od 13.
               storočia, najprv v Ondrašovej, neskôr v Mikuláši
     </p>
    </div>
    <div class="footnote">
     <p>
      <sup>
       [
       <a class="para" href="#id2578343" name="ftn.id2578343">
        67
       </a>
       ]
      </sup>
      <span class="emphasis">
       <em>
        Oravské panstvo
       </em>
      </span>
      — spravovalo po smrti manželky Juraja Thurzu
               roku 1626 thurzovský majetok. Najprv pozostávalo z najbližších členov rodiny a patril
               doň Oravský zámok s priľahlými majetkami. Od roku 1862 sa — ako komposesorát — znovu
               zorganizovalo a jeho členmi sa stali popredné maďarské grófske rody. Komposesorát
               zanikol po roku 1918.
     </p>
    </div>
    <div class="footnote">
     <p>
      <sup>
       [
       <a class="para" href="#id2504616" name="ftn.id2504616">
        68
       </a>
       ]
      </sup>
      <span class="emphasis">
       <em>
        Menage a trois, a quatre
       </em>
      </span>
      — (fr.) spolužitie v trojke, vo
               štvorke
     </p>
    </div>
    <div class="footnote">
     <p>
      <sup>
       [
       <a class="para" href="#id2504708" name="ftn.id2504708">
        69
       </a>
       ]
      </sup>
      <span class="emphasis">
       <em>
        spomienka na Oféliu
       </em>
      </span>
      — postava zo Shakespearovej hry Hamlet;
               utopí sa v rieke ovešaná kvetmi
     </p>
    </div>
    <div class="footnote">
     <p>
      <sup>
       [
       <a class="para" href="#id2504728" name="ftn.id2504728">
        70
       </a>
       ]
      </sup>
      <span class="emphasis">
       <em>
        hidalgo
       </em>
      </span>
      — príslušník nižšej španielskej šľachty
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2579171">
       </a>
       Nevzal by som na to otravu…
      </h2>
     </div>
    </div>
   </div>
   <p>
   </p>
   <p>
    <sup>
     [
     <a class="footnote" href="#ftn.id2579183" name="id2579183">
      71
     </a>
     ]
    </sup>
   </p>
   <p>
    Nevzal by som na to otravu, ale zdá sa mi, že to bol Filip Égalité,
    <sup>
     [
     <a class="footnote" href="#ftn.id2579197" name="id2579197">
      72
     </a>
     ]
    </sup>
    ktorý hlasoval za smrť svojho bratranca Ľudovíta XVI.
    <sup>
     [
     <a class="footnote" href="#ftn.id2579211" name="id2579211">
      73
     </a>
     ]
    </sup>
    slovami: „La mort sans frases“, dovtrdzujúc pravdu slovenského porekadla, že
         „bratranec ťa na smrť odsúdi a chovanec zareže“.
   </p>
   <p>
    Mnohí spisovatelia to nerobia so svojimi obeťami tak obyčajne. Oni odsúdia na smrť svoje
         osoby mnohými frázami a podľa možnosti so sentimentálnou, dnes už naozaj veľmi starinou
         páchnúcou omáčkou. Veď je ten trik, účinkovať na nervy čitateľove opisovaním chradnutia a
         odumretia milého, už taký zodratý, že je naozaj obdivuhodné, že sa ešte vždy nájde
         spisovateľ, a najmä spisovateľka, ktorá ho použije. Spisovateľkám sa preto osobitne divím,
         lebo dámy vždy čosi nové hľadajú! Ale nemôžu odolať popudu, keď je to také dojemné! Nejedna
         si aj poplače pri vražde nevinného hrdinu, a jednako mu nedá pardon! Veď nehovorím, že sa
         musí každý zaľúbený párik i dostať. Uznám, že si spisovateľ narobí takú galibu, že nemôže
         potom Janíčka s Aničkou znôtiť. Nejde to, musel by prepracovať celý dej, zo zlého otca
         anjela, zo skúpeho strýka radodaja urobiť, nuž a to sa človeku nechce, a preto musí ísť
         Janko alebo Hanka do mlynského jazu. Nebola by prípadne dosť aj Amerika?
   </p>
   <p>
    Mnohý — modernejší — spisovateľ neopisuje dopodrobna boj smrti so životom. Taký fešák
         gavaliersky pošle svojho milenca alebo milenku do Talianska alebo i ďalej na cesty. Potom
         len tak ako mimochodom podotkne, že sa doma sediaca čiastka párika dozvedela z novinárskej
         krátkej zvesti, že pán X. Y. v Itálii umrel alebo že ho v Indii tiger zožral. Pravdaže u
         evanjelikov milenka chradne, u katolíkov ide do kláštora. Zvláštna a ukrutná (otrepaná)
         rafinovanosť je, keď sa nepravdivo mŕtvym hlásený milenec vráti k svojej drahej hrdličke. V
         takomto prípade ide milenec k jej hrobu a na ňom vyroní ktorúsi tú slzu a vzdychne si. (S
         poľahčením, že sa teraz už môže inde obrátiť.) Ale sú i takí bezuzdní spisovatelia, ktorí
         zarežú alebo otrávia milenca na hrobe, takže mu ani chytro zaopatrená lekárska pomoc nič
         neosoží, alebo prišlý lekár nemôže iné urobiť, ako konštatovať smrť.
   </p>
   <p>
    Podľa týchto spisovateľov je máloktorá nákazlivá choroba taká nebezpečná ako láska.
         Keďže už dnes o všetkom zostavujeme štatistiku, zostavil som ju aj o úmrtiach následkom
         románovej lásky. Prešiel som do Čaplovičovej bibliotéky
    <sup>
     [
     <a class="footnote" href="#ftn.id2579309" name="id2579309">
      74
     </a>
     ]
    </sup>
    a prezrel v sto románoch a novelách koniec. Výsledok môjho bádania bol
         nasledovný: v dvadsiatich troch prípadoch sa milenci šťastne „dostali“ a mohli začať
         manželské účinkovanie; v sedemdesiatich siedmich prípadoch sa nedostali. V tridsiatich
         prípadoch na šesťsto stranách opisované všetky trápenia a láska boli daromné. Z týchto
         sedemdesiatich siedmich prípadov sa ľúbiaci rozišli naprosto bez ťažšej telesnej pohromy v
         šestnástich prípadoch. Šesťdesiatjeden prípadov končilo smrťou, z nich bolo osemnásť, v
         ktorých do pekla prišiel celý pár a v štyridsiatich troch prípadoch len polovička. V
         mnohých prípadoch však na živote ostavší milenec alebo milenka ochoreli na kadejaké
         spisovateľské, lekárom ináče bližšie choroby, ktoré skôr-neskôr tiež urobili ich životu
         koniec. Spisovatelia sami obišli v každom prípade bez každej pohromy. (Bohužiaľ!)
   </p>
   <p>
    Vážny čitateľ by z toho mal vyvodiť, že láska je choroba náramne nebezpečná. Keď jej
         štatistiku porovnáme so štatistikou cholery, moru, úložnice a škvrnitého týfusu — teda
         chorôb najnebezpečnejších — tak sa presvedčíme, že tieto sú v porovnaní s láskou hračka.
         Jedine mor je väčší úmorník ako láska. A ministerstvo verejného zdravotníctva a telesnej
         výchovy nedá tieto spisovateľské mikróby do horúcej pary pozatvárať.
   </p>
   <p>
    Vážny čitateľ sa iste diví, že by na lásku ľudia tak mreli! Podľa románovej štatistiky
         hodne vyše polovice milencov umrie, a jednako máloktorý z nás pamätá na prípad, že by v
         skutočnosti pre lásku niektorý náš známy bol pošiel zo sveta. A láska je predsa choroba
         náramne rozšírená. Vážny čitateľ a menej vážna čitateľka iste viac ráz v živote „ťažko“
         ochoreli na lásku, a vydržali to. Vážny čitateľ premohol chorobu takým spôsobom, že zo
         tri-štyri dni lumpoval alebo sa zamiloval do inej, a menej vážna čitateľka sa vyliečila
         dostanúc nový klobúk, „vieš, ani z cukru“, alebo nové šaty. („No, Oľa, som v nich! Nechcem
         sa chváliť, ale ani anjel, ho-to-vý anjel!“)
   </p>
   <p>
    Čo potom pomyslí ct. čitateľ, keď vezme do ruky novely napríklad Eugenia Normanského a
         vidí, že v prvej z nich zmárnil nemilosrdne i dievča i muža, posadiac ich na sánky a
         spustiac ich dolu zrázom do krásneho norvéžskeho fjordu; v druhej zas utopí „zelenookú“
         heroínu a v tretej si nešťastné dievča otvorí žily a vypustí svoju krv do lebky milencovej!
         Ani parížska fakulta ju nemohla zaratovať. (Myslím, že nechcela.) Richard Voss
    <sup>
     [
     <a class="footnote" href="#ftn.id2579420" name="id2579420">
      75
     </a>
     ]
    </sup>
    zas topí, reže, pichá, trávi svojich hrdinov, že by mu človek doprial, aby sa
         aj on sám stal hrdinom novely podobného krvožíznivca, ktorý by ho nejakým neobyčajne
         ukrutným spôsobom konečne urobil neškodným. Sienkiewicz bol v takýchto ukrutnostiach
         majstrom. Tomu ho do rúk, tomu.
   </p>
   <p>
    O cudzích spisovateľov sa nestarám, prosím len našich slovenských spisovateľov, aby
         nemilobohu nemárnili ľudské životy pre každú nevydarenú lásku. Nech si dobre rozmyslia, či
         by to dievča nemohlo i s iným šuhajom obstáť, veď „čas vše mění“ a láska šťastná sa práve
         tak pominie ako nešťastná. Nech určite a jadrne vysvetlia svojim ľuďom, aby nerobili
         nenapraviteľné hlúposti. Nech probujú, či by nepomohlo cestovanie, prípadne aj už spomínaná
         Amerika a niekedy i zdravý rodičovský výprask?
   </p>
   <p>
    Ak si všetko dobre rozmysleli a vidia, že zo zápletky, ktorú sami zavinili, inakšie
         nevyslobodia svoje nevinné obete len trpkou smrťou, tak nech končia šikovne. Odporúčam na
         častejšie upotrebenie kyselinu kyanovodíkovú podľa receptu Emila Zolu, podaného v Thérese Raquin.
    <sup>
     [
     <a class="footnote" href="#ftn.id2579469" name="id2579469">
      76
     </a>
     ]
    </sup>
    Na nijaký spôsob neupotrebúvajte „chradnutie, suchotiny“ a tomu podobné veci.
         Ubezpečujem pánov spisovateľov, že obľúbená choroba, následkom ktorej dievča chradne,
         chradne, až zmizne pre nešťastnú lásku ani gáfor, vôbec nejestvuje, a že nadávka
         spisovateľov lekárom, že túto chorobu nerozoznávajú, nie je oprávnená.
   </p>
   <p>
    Alebo sú aj iné choroby, ktoré si spisovatelia povymýšľajú a ktoré sa zakladajú na
         trúchlivom stave duše hrdinov, a ktorým lekári vôbec nerozumejú. Uisťujem pánov
         spisovateľov, že takí hrdinovia obyčajne len preto trúchlia, lebo ich práve pán autor
         opisuje, a že by sa omnoho lepšie cítili, keby sa iný spisovateľ nimi zaoberal. Lekári,
         čítajúci do tohto odboru patriace poznámky a opisy, sa iste chutne zasmejú, keď sledujú
         takéto maľovačky najmä dnešných futuristicko-mysticko-symbolických spisovateľov, ktorí
         počujú kvety spievať a voňajú ohnivočervenú a tmavofialovú farbu amarantu, cinnamonu a
         amarylisu, a to nie preto, že by tieto rastliny i v skutočnosti pekne voňali alebo krásne
         farby mali, ale len preto, lebo ich cudzie mená tak pekne cilingajú. Na každý spôsob
         krajšie ako dríšteľ alebo vytrčpán, ktoré je skutočne trochu ťažko vložiť do rúčky milenej
         devy.
   </p>
   <p>
    Je celkom nepotrebné, aby spisovateľ čo i len pochop mal o kvetoch, ktoré spomína, ako
         nie je potrebné ani to, aby poznal postavy gréckej mytológie. Môže smelo vychytiť meno,
         ktoré mu pasuje do verša, alebo ktoré v novele primerane pomerom znie. Slovenské obecenstvo
         to s povďačným úsmevom a bez najmenšieho podozrenia, že je špatne oklamané, prežrie.
         Stroví, napríklad, ako v hrdom brnení odetého hrdinu Ganyméda,
    <sup>
     [
     <a class="footnote" href="#ftn.id2579538" name="id2579538">
      77
     </a>
     ]
    </sup>
    „číšnika“ a — ako s pomermi oboznámený Lucian
    <sup>
     [
     <a class="footnote" href="#ftn.id2579553" name="id2579553">
      78
     </a>
     ]
    </sup>
    tvrdí — veľmi intímneho miláčika Jupiterovho. Avšak i spisovateľ i obecenstvo
         môže mať pravdu. Lebo keď Herakles sa mohol obliecť do šiat Omfaliných
    <sup>
     [
     <a class="footnote" href="#ftn.id2579571" name="id2579571">
      79
     </a>
     ]
    </sup>
    a ľan priasť, prečo by sa i Ganymédes nemohol raz po hrdinsky vystrojiť? Lenže
         je i to pravda, že by tak trochu prekvapilo, keby niekto citoval Herakla, levobijcu, ako
         prototyp pradúcej ženičky.
   </p>
   <p>
    <span class="emphasis">
     <em>
      Národnie noviny 1921
     </em>
    </span>
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2579183" name="ftn.id2579183">
        71
       </a>
       ]
      </sup>
      Národnie noviny 52, 1921, č. 139, s. 2 — 3.
     </p>
    </div>
    <div class="footnote">
     <p>
      <sup>
       [
       <a class="para" href="#id2579197" name="ftn.id2579197">
        72
       </a>
       ]
      </sup>
      <span class="emphasis">
       <em>
        Filip Égalité, Filip Orleánsky
       </em>
      </span>
      (1747 — 1793), v revolúcii
               získal priazeň ľudu
     </p>
    </div>
    <div class="footnote">
     <p>
      <sup>
       [
       <a class="para" href="#id2579211" name="ftn.id2579211">
        73
       </a>
       ]
      </sup>
      <span class="emphasis">
       <em>
        Ľudovít XVI.
       </em>
      </span>
      (1754 — 1793), slabý a nerozhodný francúzsky
               kráľ, ktorého zmietla Veľká francúzska revolúcia
     </p>
    </div>
    <div class="footnote">
     <p>
      <sup>
       [
       <a class="para" href="#id2579309" name="ftn.id2579309">
        74
       </a>
       ]
      </sup>
      <span class="emphasis">
       <em>
        Čaplovičova bibliotéka
       </em>
      </span>
      — veľká historická knižnica v Dolnom
               Kubíne, ktorú budoval Vavrinec Čaplovič (1778 — 1853) od svojho vstupu do služieb
               Oravskej stolice r. 1798. Knižnica má asi dvadsaťtisíc zväzkov.
     </p>
    </div>
    <div class="footnote">
     <p>
      <sup>
       [
       <a class="para" href="#id2579420" name="ftn.id2579420">
        75
       </a>
       ]
      </sup>
      <span class="emphasis">
       <em>
        Richard Voss
       </em>
      </span>
      (1851 — 1918), nemecký autor melodramatických
               diel
     </p>
    </div>
    <div class="footnote">
     <p>
      <sup>
       [
       <a class="para" href="#id2579469" name="ftn.id2579469">
        76
       </a>
       ]
      </sup>
      <span class="emphasis">
       <em>
        Richard Voss
       </em>
      </span>
      (1851 — 1918), nemecký autor melodramatických
               diel
     </p>
    </div>
    <div class="footnote">
     <p>
      <sup>
       [
       <a class="para" href="#id2579538" name="ftn.id2579538">
        77
       </a>
       ]
      </sup>
      <span class="emphasis">
       <em>
        Ganymédes
       </em>
      </span>
      — v gréckej mytológii syn kráľa Tróa, Zeus ho dal
               pre krásu uniesť orlom a urobil ho svojím čašníkom
     </p>
    </div>
    <div class="footnote">
     <p>
      <sup>
       [
       <a class="para" href="#id2579553" name="ftn.id2579553">
        78
       </a>
       ]
      </sup>
      <span class="emphasis">
       <em>
        Lucian
       </em>
      </span>
      — Lukianos zo Samosaty, grécky spisovateľ, autor
               Rozhovorov bohov, Snemu bohov a i.
     </p>
    </div>
    <div class="footnote">
     <p>
      <sup>
       [
       <a class="para" href="#id2579571" name="ftn.id2579571">
        79
       </a>
       ]
      </sup>
      <span class="emphasis">
       <em>
        Herakles sa mohol obliecť do šiat Omfaliných…
       </em>
      </span>
      — pretože zabil
               Ifita, musel sa Herakles stať otrokom. Kúpila ho krutá lýdska kráľovná Omfala, ktorá
               ho týrala a ponižovala aj tak, že ho prinútila tkať so slúžkami a nosiť ženské šaty.
               Herakles neprotestoval, pretože sa chcel vykúpiť.
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2579612">
       </a>
       Hviezdoslav
      </h2>
     </div>
    </div>
   </div>
   <p>
   </p>
   <p>
    <sup>
     [
     <a class="footnote" href="#ftn.id2579623" name="id2579623">
      80
     </a>
     ]
    </sup>
   </p>
   <p>
    Vysoko vo vrchoch ležiaca Orava má drsné podnebie. V nej sú zriedkavé teplé, jasné
         chvíle, často ju navštevujú popri daždi i mrazivý „poliak“, severný vietor, prinášajúci
         takéto studené dôkazy lásky poľských bratov.
   </p>
   <p>
    V takomto podnebí žije Hviezdoslav. Dokiaľ bol mladší, dokiaľ jeho najmiernejším životom
         zachované telo mohlo premáhať nedostatky zavinené chronickým neduhom, odporoval často sa
         opakujúcim katarom a premohol ich: Vše stál s jasnou hlavou a s nezlomenou pracovnou silou
         na svoje roky. Dnes mu už minulo sedemdesiat rokov, tlačí ho vek a mnohými rozruchmi a
         myslením zomdletá duša jeho — bohužiaľ! — nemôže sa tak krepko na nohy postaviť, ako to
         kedysi robievala!
   </p>
   <p>
    Hviezdoslav sa zotavuje ťažko, veľmi ťažko… Od jeho choroby sa míňajú mesiace a naše
         neblahé poveternostné pomery mu nedovolia opustiť jeho skromnuškú izbičku, z ktorej ako
         zajatec smutne hľadí na kamennú ohradu dvora od obloka na tri kroky vzdialenú…
   </p>
   <p>
    Čo ozaj prechádza cez dlhé dni a cez ešte dlhšie nespavé noci touto geniálnou hlavou,
         ktorá slovenského básnika urobila vo svete na široko-ďaleko známym? Iste smutné dumy
         skormucujú srdce toho človeka, ktorý Slovensko tak presahuje, že ono takmer ani nebadá, že
         ho má, lebo sa ani podľa jeho najkrajšou rečou a najrozochvenejšou dušou mu daných naučení
         neriadi, ani o stav svojho básnika nepreukazuje najmenšiu zaujatosť.
   </p>
   <p>
    Koryfeovia českí, od prezidenta Masaryka počnúc, sa veľmi často zaujímajú o zdravotný
         stav Hviezdoslava, zo Slovákov sa dosiaľ ani jeden jediný neopýtal, ako sa má, čo robí, aká
         je nádej, že zas chytí pero do ruky?
   </p>
   <p>
    A niet sa čomu diviť. Nám Slovákom je Hviezdoslav priveľký, on je pre nás priťažký, je
         on pre nás socha Memnonova,
    <sup>
     [
     <a class="footnote" href="#ftn.id2579709" name="id2579709">
      81
     </a>
     ]
    </sup>
    ktorú pre jej veľkosť nevidíme a zvuky ktorej nečujeme, lebo sa dívame len na
         čiernu zem, vidíme na nej blato a skaly, najviac ak kde-tu kvietok, a ranné zvuky sochy sú
         nám príšerným hvízdaním vetra. Naše umenie dosiaľ máločo vyspelo nad úroveň ľudovej
         pesničky, nás zaujímajú len obrázky a kresbičky všedných pomerov. Tešíme sa rozprávkami
         našich statných legionárov a nadávkami traktujeme jeden druhého. Na pozdvihnutie duše z
         prachu každodennosti sme ešte nedozreli. Do skvostu bohatých veršov odeté vznešené
         myšlienky len tak nechápeme, ako nechápe drotár krásu Sixtínskej madony
    <sup>
     [
     <a class="footnote" href="#ftn.id2579747" name="id2579747">
      82
     </a>
     ]
    </sup>
    a nechápe slovenský vzdelanec krásu Rembrandtovej „Nočnej stráže“
    <sup>
     [
     <a class="footnote" href="#ftn.id2579763" name="id2579763">
      83
     </a>
     ]
    </sup>
    popri farbotlači Grütznerových
    <sup>
     [
     <a class="footnote" href="#ftn.id2579778" name="id2579778">
      84
     </a>
     ]
    </sup>
    popíjajúcich si mníchov.
   </p>
   <p>
    Nuž darmo maľoval pre nás Hviezdoslav krásy Slovenska, darmo nás vodil po jeho vrchoch a
         hájoch, darmo nám kreslil perom vysoko umeleckým tu robotiaci, trpiaci, bojujúci ľud! Darmo
         pozdvihoval našu dušu trblietom najvyšších myšlienok! Dosiaľ sme ho nechápali a nechápuc
         diela, nezaujímame sa ani o majstra!
   </p>
   <p>
    Pre Slovákov je Hviezdoslav v dome šosáka zavadzajúca krásna socha, ktorá do jeho izby
         nepatrí, je mu priveľká, nemôže ju umiestiť, vôbec nepasuje mu do krámu.
   </p>
   <p>
    Kedy sa Slovensko pozdvihne natoľko, že sa bude môcť porovnať so skvostnou budovou s
         vysokými nedohľadnými sieňami, v ktorých nájde primerané miesto i taká socha!
   </p>
   <p>
    Kedy prestane byť Slovensko dedinskou chalupou alebo meštianskym domcom, v ktorom sa
         ozýva len zvada a hašterenie a najviac ak spev národnej pesničky alebo klimprovanie
         kozmopolitického tanca?!
   </p>
   <p>
    <span class="emphasis">
     <em>
      Národnie noviny 1921
     </em>
    </span>
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2579623" name="ftn.id2579623">
        80
       </a>
       ]
      </sup>
      Národnie noviny 52, 1921, č. 102. s. 3.
     </p>
    </div>
    <div class="footnote">
     <p>
      <sup>
       [
       <a class="para" href="#id2579709" name="ftn.id2579709">
        81
       </a>
       ]
      </sup>
      <span class="emphasis">
       <em>
        socha Memnonova
       </em>
      </span>
      — dve kolosálne sochy Amenhotepa III. sa
               pokladali za podobizne mytologického Memnona; jedna z nich vraj vydávala pri východe
               slnca zvuky podobné spevu
     </p>
    </div>
    <div class="footnote">
     <p>
      <sup>
       [
       <a class="para" href="#id2579747" name="ftn.id2579747">
        82
       </a>
       ]
      </sup>
      <span class="emphasis">
       <em>
        Sixtínska madona
       </em>
      </span>
      — slávny portrét Raffaella Santiho (1483 —
               1520), teraz v drážďanskej galérii
     </p>
    </div>
    <div class="footnote">
     <p>
      <sup>
       [
       <a class="para" href="#id2579763" name="ftn.id2579763">
        83
       </a>
       ]
      </sup>
      <span class="emphasis">
       <em>
        Rembrandtova Nočná stráž
       </em>
      </span>
      — jeden z najznámejších a
               najpôsobivejších obrazov Rembrandta van Rijna (1606 — 1669) z roku 1642
     </p>
    </div>
    <div class="footnote">
     <p>
      <sup>
       [
       <a class="para" href="#id2579778" name="ftn.id2579778">
        84
       </a>
       ]
      </sup>
      <span class="emphasis">
       <em>
        Eduard Grützner
       </em>
      </span>
      (1846 — 1925), nemecký maliar, autor
               humoristických výjavov zo života mníchov
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2579847">
       </a>
       Posledné dni Hviezdoslava
      </h2>
     </div>
    </div>
   </div>
   <p>
   </p>
   <p>
    <sup>
     [
     <a class="footnote" href="#ftn.id2579859" name="id2579859">
      85
     </a>
     ]
    </sup>
   </p>
   <p>
    Zrno smrti bolo zasiate do Hviezdoslava vo februári tohto roku. Boli sme ho pri
         príležitosti jeho narodenín navštíviť. Nebol už tým živým, všetko obodrujúcim domácim
         pánom, na ktorého sme boli privyknutí. Hneď druhý deň uľahol, aby sa vybral na onú púť,
         ktorej koniec bol návrat k pôvodcovi onej duše, čo tak ožiarila našu slovenskú vlasť ako
         doposaváď nijakej nebolo dané.
   </p>
   <p>
    Hviezdoslav onemocnel po zapálení pľúc na ťažký srdcový neduh. Odišiel sa liečiť do
         pražského sanatória na Podolí, hľadal poľahčenie v Luhačoviciach a prišiel domov, aby medzi
         svojimi drahými oravskými vrchmi, ktoré nad neho dosiaľ väčšieho priateľa nemali, vydal
         svoju dušu.
   </p>
   <p>
    Všetka lekárska veda — liečili ho znamenití profesori, Pelnář
    <sup>
     [
     <a class="footnote" href="#ftn.id2579901" name="id2579901">
      86
     </a>
     ]
    </sup>
    z Prahy a Hynek
    <sup>
     [
     <a class="footnote" href="#ftn.id2579916" name="id2579916">
      87
     </a>
     ]
    </sup>
    z Bratislavy — nevedela zamedziť pokrok slabnutia jeho srdca.
   </p>
   <p>
    Keď prišiel z Luhačovíc, vládal ešte chodiť, ale okruh jeho pohybovania v dome sa stále
         menšil. Sprvu vyšiel na chodbu, sedel počas krásneho leta celé dni na otvorenej verande
         svojho príbytku. Prijímal tam aj návštevy a o všetko sa zaujímajúc, živo sa s nimi
         zhováral. Ako nemilosrdný nepriateľ tisla ho nemoc vždy viac dovnútra. Už vládal prejsť len
         z jednej izby do druhej, ostatný týždeň zostal vo svojej spálni, až mu zostal len ten
         útulok, z ktorého ho už nijaký nepriateľ nevyženie.
   </p>
   <p>
    Hviezdoslav aj okrem oťaženia tela následkom vodnatieľky trpel mnoho. Trápili ho počas
         celej nemoci silné bolesti v útrobách brušných, z ktorých nakoniec aj hojnejšie krvácanie
         nastalo, čo urýchlilo jeho odchod.
   </p>
   <p>
    Dokiaľ nemoc nepremohla jeho sily telesné, bola aj jeho duša čulá, zaujímajúca sa o
         všetko. Do poslednej chvíle ho zaujímala domácnosť a zaujímali ho v ostatné časy zvlášť
         oživené udalosti, týkajúce sa našej vlasti.
   </p>
   <p>
    Nekonečnú, deň a noc trvajúcu opateru mu s bezmernou trpezlivosťou a na najmenšie
         maličkosti ohľad berúcou láskavosťou venovala jeho žena, ktorej v ostatné dni pribehla na
         pomoc aj pani Kamila Čajková z Mikuláša. Často som s obdivom a dojatím pozoroval anjelskú
         dobrotu ženského srdca, ktorá sa nikdy neunaví, ktorá sa zvýšenými požiadavkami nielen
         nevyčerpá, ale naopak rozhojní.
   </p>
   <p>
    Hviezdoslav trpezlivo znášal svoj ťažký stav a často dojemnými slovami vyslovoval svoje
         uznanie, svoju vrelú vďaku za každú, podľa neho vždy preháňanú láskavosť.
   </p>
   <p>
    Ostatné dni strávil najviac sediac, veruže nie vo veľmi pohodlnom foteli. Sám sa
         nevládal viac ani pohnúť, bolo potrebné prekladať ho zo stolice do postele, v ktorej sa sám
         tiež nevládal obrátiť. Veru obdivuhodná bola sila ducha jeho, že aj medzi týmito útrapami
         našiel nezriedka slová, ktoré zvonili svojím bývalým zvukom.
   </p>
   <p>
    Posledný deň popoludní veľmi upadol. Nevládal viac vstať, aby šiel do svojho verného
         fotela. Jeho duševné sily iste tiež stratili svoju silu, avšak vládal ešte srdečne privítať
         prof. Pražáka, ktorý ho prišiel navštíviť. Bol by sa rád s ním porozprával, i odložil
         dohovor na nasledovný deň, keď mu bude lepšie. — —
   </p>
   <p>
    Noc strávil v tichosti. Okolo piatej ráno začal ťažko vydychovať a o dve minúty pred pol
         šiestou odišiel jeho duch do nekonečného všehomíru.
   </p>
   <p>
    <span class="emphasis">
     <em>
      Naša Orava 1921
     </em>
    </span>
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2579859" name="ftn.id2579859">
        85
       </a>
       ]
      </sup>
      Naša Orava 4, 1921, č. 31, s. 2.
     </p>
    </div>
    <div class="footnote">
     <p>
      <sup>
       [
       <a class="para" href="#id2579901" name="ftn.id2579901">
        86
       </a>
       ]
      </sup>
      <span class="emphasis">
       <em>
        Josef Pelnář
       </em>
      </span>
      (1872 — 1964), jeden zo zakladateľov čs.
               vnútorného lekárstva, profesor odb. patológie a terapie vnútorných chorôb, člen
               ČSAV
     </p>
    </div>
    <div class="footnote">
     <p>
      <sup>
       [
       <a class="para" href="#id2579916" name="ftn.id2579916">
        87
       </a>
       ]
      </sup>
      <span class="emphasis">
       <em>
        Kristián Hynek
       </em>
      </span>
      (1879 — 1960), profesor patológie a vnútorných
               chorôb na Lekárskej fakulte UK v Bratislave (1919 — 1930), prednosta internej
               kliniky
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2580042">
       </a>
       Súkromný život Hviezdoslavov
      </h2>
     </div>
    </div>
   </div>
   <p>
   </p>
   <p>
    <sup>
     [
     <a class="footnote" href="#ftn.id2580054" name="id2580054">
      88
     </a>
     ]
    </sup>
   </p>
   <p>
    Túto krátku črtu som napísal na základe rozprávania pani Ilony Országhovej-Hviezdoslavovej
    <sup>
     [
     <a class="footnote" href="#ftn.id2580072" name="id2580072">
      89
     </a>
     ]
    </sup>
    a svojich vlastných rozpomienok.
   </p>
   <p>
    Pani Országhová-Hviezdoslavová sa nepamätá, kedy sa videli so svojím mužom prvý raz.
         Pravdepodobne boli vo väčšej spoločnosti viac ráz spolu beztoho, že by sa boli zoznámili,
         lebo Országh bol tichý, do pozornosti sa nenatískajúci človek.
   </p>
   <p>
    V Dolnom Kubíne sa v tie časy často hrávalo ochotnícke divadlo a pri skúškach Skrotenej divošky,
    <sup>
     [
     <a class="footnote" href="#ftn.id2580106" name="id2580106">
      90
     </a>
     ]
    </sup>
    v ktorej vtedy slečna Ilona Nováková hrala Katu a Országh plukovníka Hromového,
         tak sa zoznámili, že z tej známosti povstal nerozlučný zväzok na celý život. Biskup Geduly,
    <sup>
     [
     <a class="footnote" href="#ftn.id2580130" name="id2580130">
      91
     </a>
     ]
    </sup>
    pozorujúci výrečnú spoluhru predstaviteľov hlavných rolí, zaveštil im, že sa
         iste neminú. Toto prezradenie ich vlastného tajomstva oboch pravdepodobne milo prekvapilo,
         keďže mladí ľudia obyčajne ani netušia, že pohľadmi a výrazom tváre prezradia to, čo si
         slovami ešte netrúfajú povedať. Potom sa častejšie schádzavali, kým Országh neodišiel za
         koncipistu k advokátovi Štefanovi Fajnorovi do Senice.
    <sup>
     [
     <a class="footnote" href="#ftn.id2580156" name="id2580156">
      92
     </a>
     ]
    </sup>
    Musel tam mať zavše i trúchlivé chvíle, keď mu prichádzali zvesti, že sa okolo
         jeho Ilonky krútia aj iní mládenci. Na odvrátenie hroziaceho nebezpečenstva jej vypisoval,
         aby sa nevydávala. Poponáhľal sa a zložil ešte toho roku advokátsku skúšku, po ktorej sa
         bez vedomia rodičov zasnúbili. Országh, ako advokát, usadil sa v Námestove, odkiaľ štyri
         razy schválne prišiel do Kubína, aby si vypýtal svoju Ilonku od rodičov. Ale ani raz sa na
         to nemohol odhodlať, až to napokon vykonal listovne. Výsledok bol, pravda, prajný a 26.
         septembra 1875 sa zasnúbili i oficiálne s povolením a požehnaním rodičov a s blahoželaním
         mnohých dobrých priateľov, ktoré bolo iste úprimné, keďže sa v novákovskom dome povestné
         hostiny strojevali. V apríli roku 1876 vymenovali Országha za podsudcu k okresnému súdu v
         Dolnom Kubíne. Pravdepodobne túžba za milým dievčaťom bola príčinou, že opustil advokátsku
         dráhu, ako i prípadné ťažkosti, ktoré na začiatku mohol mať ako evanjelik v čisto
         katolíckom kraji. V tom roku sa zosobášili. Országhovým šéfom na súde bol Juraj Bulla,
         skladateľ známej piesne „Bratislava, Bratislava, tam zapadla Slávov sláva“.
   </p>
   <p>
    Bulla sa správal priateľsky voči Országhovi nie azda pre jednaké národné presvedčenie,
         ale preto, lebo Országh pracoval i zaňho. Po troch rokoch zaďakoval zo sudcovstva (r.
         1879), lebo nielen jeho ctihodný šéf obrátil kepeň, ale i vyššie súdy ho sužovali, a to
         preto, aby ho vytisli z miesta, ktoré chceli zadovážiť svojmu protežantovi, ináč
         príslovečnému hlupákovi.
   </p>
   <p>
    Országh sa usadil znova v Námestove ako advokát a ostal tam až do roku 1900. Teraz
         zapustil tam hlboké korene, a to najmä pomocou katolíckych kňazov, s ktorými ho viazali
         priateľské zväzky: Andrássyho, Murdžáka, Slabého a v prvom rade námestovského Lacku.
   </p>
   <p>
    V tichom, odľahlom Námestove mal pokojný život v kruhu priateľsky mu oddaných ľudí.
         Pravda, jeho básnická duša sa tam nemala pred kým otvoriť. Ako advokát mal hodne práce, pri
         ktorej mu však ostal i čas na riadne obcovanie s jeho milými múzami. Vo dne končieval
         advokátsku prácu a v tiché večerné a nočné hodiny spriadal svoje vidiny a zvečňoval ich vo
         veršoch. Jeho milá ženička s čítaním alebo s ručnou prácou vysedávala pri ňom. Len niekedy
         sa jej pridalo, keď bol starenký prihlboko a pridlho zahrúžený do svojich čarovných krážov,
         že zadriemala. Keď pracoval dlhšie do noci, ráno vstal neskoršie, a ak nemal práve
         rokovania pri súde, v takom prípade i raňajkoval v posteli. Jeho tesť, senior Novák,
    <sup>
     [
     <a class="footnote" href="#ftn.id2580266" name="id2580266">
      93
     </a>
     ]
    </sup>
    často mu vyhadzoval na oči, že opisuje východ slnca, a nevidel ho nikdy.
   </p>
   <p>
    Najmilšie mu boli sviatky, lebo vtedy mohol odpoludnie venovať básnickej práci alebo
         čítaniu svojich milých autorov. Obľuboval slovanských spisovateľov, najmä Vrchlického cenil
         vysoko a čítaval ho rád. Nezanedbával ani iných cudzojazyčných autorov, ako to dokazujú
         mnohé preklady z nemčiny, maďarčiny, angličtiny.
   </p>
   <p>
    Keď bolo pekné počasie, robili vychádzky do okolitých hájov, kde varievali guláš, alebo
         vyšli si na rybačku. Zavše sa pustili na plti dolu Oravou po Ústie. Na prostriedku plte
         sedel na lavici medzi smrečkami, ako kedysi Bakchus, farár Lacko, vynukujúc každého svojím
         mokom. Na plytčinách zastávali, silný úradný sluha ich poprenášal na breh. Na večeru
         chodievali v Ústí k Andrássymu, ktorý ich dal naspäť odviezť na drabinovci.
   </p>
   <p>
    Országh rád chodieval na rybačku k veselovskej hájni. Najal vozík o jednom koňovi,
         zobral ženu a bratove, u neho vychovávané deti: Jara a Sidu, a hybaj, šli veselo, sťa
         kočovní Cigáni k hájni, odkiaľ išli pešo až do Jasenice, kde zasa vysadli na vozík.
   </p>
   <p>
    Országh musel byť veľkou vydrou, lebo často doniesli domov i vyše sto pstruhov a lipňov.
   </p>
   <p>
    Do spoločnosti málo chodieval a do hostincov vôbec nie. V požívaní liehových nápojov bol
         veľmi mierny, nebol „pod hejnom“ pravdepodobne nikdy v svojom živote. Jeho náruživosť bola
         fajčenie cigár; vykúril denne i pätnásť-dvadsať britaník. Neskoršie, keď prišli do obehu
         regalie medie, pustošil tie. Do zábavných krúžkov šiel jedine po svoju ženičku, keď bola
         niekedy na kávičke. Keď sa blížila hodina rozchodu spoločnosti, šiel po svoju Ilonku.
   </p>
   <p>
    Temer každú nedeľu boli pozvaní na obed do katolíckej fary, kde farár Lacko — už starší
         pán — bol najmilším hostiteľom. Mal kaplána a mnícha, ktorí odbavovali za neho v Námestove
         a v Jasenici služby božie a kázeň. Pani O. H. raz spomenula, že by sa patrilo ísť na kázeň
         a omšu, keď dostanú dobrý obed. Lacko jej povedal: „Na kieho hriecha by ste ta chodili?
         Kaplán nadáva na Luthera, mních obracia Husa. Mali by ste tam čo počúvať!“
   </p>
   <p>
    Keď nemal niekedy gazdinú doma, prišiel on so svojimi adjutantmi k Országhovcom na obed.
         Lacko bol znamenitý, žartovný človek a prichádzal skoro denne na chvíľku pomáhať mladej
         panej variť. Viedol otvorený dom a znášal sa s evanjelikmi výborne. Keď vše prišiel
         kubínsky evanjelický farár do Námestova odbaviť pohreb, Lacko s ním spolu sedel pri
         smútočnom obrade a dal vyzváňať ako najpoprednejšiemu katolíkovi. Bola to zlatá duša!
   </p>
   <p>
    Letné súdne prázdniny trávili obyčajne v Tholtovských kúpeľoch pod Babou horou. Országh
         mal tam dobrých spoločníkov v rybárstve: Murdžáka a Karla Skyčáka. Niekoľko rokov chodil do
         Polhory i profesor Zawiliński
    <sup>
     [
     <a class="footnote" href="#ftn.id2580377" name="id2580377">
      94
     </a>
     ]
    </sup>
    s rodinou z Krakova. Medzi rodinami sa vyvinul priateľský pomer a Országhovci
         navštívili ich v Krakove. Zawiliński vyhľadal Hviezdoslava niekoľko ráz i v Kubíne a
         neprestali si dopisovať až do konca.
   </p>
   <p>
    V Námestove ho opätovne navštívil i profesor Masaryk s rodinou; častejšie prišli k nemu
         do Kubína i Vajanský a Škultéty; okrem toho či v Námestove, či v Kubíne urobil u neho
         poklonu každý Čech, ktorý prišiel do týchto obcí. Česi sa i v čase jeho poslednej choroby
         zaujímali o neho. Dotazy z Čiech na jeho zdravotný stav boli na dennom poriadku. Nepamätám
         sa, že by sa čo i len jeden Slovák bol dopytoval, ako sa má. Možno, že by si to náš básnik
         nebol ani uvedomil, keby nebol dostával české listy od úplne cudzích ľudí.
   </p>
   <p>
    Takto ho to veru bolelo. Myslel si: „Pre koho som pracoval, komu som venoval svoju
         životnú prácu? Niet nijakej ozveny.“
   </p>
   <p>
    Ospravedlňoval som takéto správanie skromnosťou Slovákov, ktorí sa neodvážili obťažovať
         ho. Nuž nebola to skromnosť…
   </p>
   <p>
    Raz v svojom živote sa vybral i na väčšiu študijnú cestu. Jeho švagor, senior Paľko Novák,
    <sup>
     [
     <a class="footnote" href="#ftn.id2580445" name="id2580445">
      95
     </a>
     ]
    </sup>
    cestoval, prednášajúc po Nemecku, niekoľko týždňov a Hviezdoslav sa vybral s
         ním. Možno, že tá cesta urobila na neho i mocnejší dojem. Spomínať ju, ako i zážitky z nej,
         spomínal zriedka. Zdá sa, že najtrvalejší dojem na tej ceste urobila na neho Sixtínska
         madona v drážďanskom Belvederi.
   </p>
   <p>
    Roku 1900 mal odložený taký peniaz, z úrokov ktorého mohol skromne, ale slušne vyžiť, a
         tak zatvoril kanceláriu a presídlil do Dolného Kubína. Tu sa viac advokátstvom nezaoberal,
         ale venoval sa čisto literárnej práci.
   </p>
   <p>
    Bolo ešte mnoho vecí, ktoré napĺňali jeho dušu a zdalo sa mu, že nebude mať čas dokončiť
         svoju misiu. Dostal hrdelný neduh, ktorý sa ukazoval tak povážlivo, že krakovský profesor
         Penížek a viedenský špecialista profesor Chiari pokladali jeho chorobu za nevyliečiteľného
         úmorníka-raka. Našťastie, mýlili sa, bol to len divertikel,
    <sup>
     [
     <a class="footnote" href="#ftn.id2580496" name="id2580496">
      96
     </a>
     ]
    </sup>
    ktorý mu síce do istej miery strpčoval život, ale jednako nemohol jeho
         trpezlivosť a dobrú vôľu natoľko premôcť, aby mu pokazil chuť do práce a k životu. Len
         ťažkosti pri prežieraní mu znechutili chodenie do spoločnosti, kde sa pilo alebo jedlo.
         Preto nechodil medzi ľudí. Okrem do domácnosti najbližšej rodiny nechodil nikde, i sem
         zriedka.
   </p>
   <p>
    Jeho denný poriadok, ktorý v čase svojho pobytu v Kubíne dodržiaval, bol takýto:
   </p>
   <p>
    V lete vstával o šiestej, v zime o pol ôsmej alebo o ôsmej. Obliekol sa, pomodlil a
         potom si zaspieval, chodiac po izbách, raňajšiu pesničku zo Zpěvníka, pridajúc si ešte
         niektorú z tých, ktoré mal rád. Večer si vždy spieval: „Pane dnů a Pane nocí…“
         Poraňajkoval, zapálil si cigarku a čakal, v lete na verande, príchod svojho švagra Paľka
         Nováka, ktorý každé ráno prišiel k nemu vyfajčiť si svoju rannú fajočku a odreferovať mu
         udalosti minulého dňa. Vše sa mrzel na neho, keď ho počul už pred domom s niekým rozprávať
         a keď dlhšie nechodil. I vyklial ho, pravda, nie nebezpečne.
   </p>
   <p>
    Keď referáda bola odbavená a senior odišiel po svojej práci, venoval sa novinám a pošte.
         O desiatej bol s tým hotový a dal sa do práce. Šiel do svojej izbičky a tam, v lete pri
         obloku, v zime blízko kachlí, písal do obeda.
   </p>
   <p>
    K svojim pôvodným prácam nepotreboval nijaké prípravy alebo štúdium; preklady zo
         Shakespeara pripravoval čo najsvedomitejšie pomocou českého, nemeckého a maďarského
         prekladu.
   </p>
   <p>
    Keď sa zaoberal Hamletom, každý deň som prišiel k nemu na hodinku a preložili sme spolu
         denne pensum, ktoré vypracoval a v nasledovný deň mi prečítal. Zo spomenutých inorečových
         prekladov je Hamlet iste najpresnejší. Vystihnutie pôvodného zmyslu a jeho pôvabu nie je
         vždy najdokonalejšie, čo však i pri najväčšom usilovaní a pochopení zámeru spisovateľa i
         sama cudzia reč nekonečne sťažuje. Vie to každý, kto skúsil prekladať autora, bohatého
         citom a myšlienkami.
   </p>
   <p>
    Hviezdoslav bol nekonečne citlivý na každú, čo i len tušenie nesúhlasu obsahujúcu
         poznámku pri svojich prácach. Veľmi sa namrzel na svoju paniu, keď poznamenala žartovne, že
         v Ežovi Vlkolinskom boli veľmi dlho na svadbe. Tiež som zakúsil nemilosť ináč takého
         nekonečne milého človeka, keď mi prečitoval každý deň odsek drámy Herodes a Herodias,
         pričom mi raz ušlo poznamenať, že by bolo výhodné, keby tragický uzol trochu vypuklejšie
         vypracoval, čo by nerobilo nijaké ťažkosti. Keď som v nasledujúci deň prišiel, neprečitoval
         mi už, vyhováral sa, že včera nebol disponovaný a že nepracoval. Deň zatým — hoci som ho
         našiel pri písacom stole — ma odbavil tou istou výhovorkou. Keďže mi už i v prvý deň bolo
         jeho správanie podozrivé a pobádal som v ňom akúsi nezvyklú nuansu trpkosti, na druhý deň
         som bol na čistom, že ma tresce odopretím pôžitku môcť počúvať z jeho vlastných úst jeho
         dielo in statu nascendi,
    <sup>
     [
     <a class="footnote" href="#ftn.id2580620" name="id2580620">
      97
     </a>
     ]
    </sup>
    a všetko pre moju nerozmyslenú smelosť.
   </p>
   <p>
    Ani Vajanský nebol trpezlivejší. Pani O. H. rozprávala, že mu pri istej návšteve u nich
         poznamenala, ako je spisovateľom ľahko robiť zaujímavé zápletky, keď môžu robiť so svojimi
         figúrami, čo sa im páči, môžu ich aj zmárniť celkom beztrestne. Na tejto veru nevinnej
         poznámke sa drahý baťko Vajanský tak rozčúlil, že chcel od obeda odísť a len dlhším
         spoločným prehováraním a odpytovaním sa podarilo utíšiť jeho krutý hnev.
   </p>
   <p>
    Po skromnom obede, pri ktorom vypil pohárik ľahkého vína, zdriemol si na pohovke; potom
         zasa pracoval a napokon šiel — v lete o piatej, v zime o tretej — prejsť sa hore-dolu
         Kubínom. Chodil vždy sám, spoločníka si ani nežiadal, ani ho netrpel. Raz ma viedla cesta k
         chorému tým istým smerom, ktorým sa i on poberal. I pripojil som sa k nemu. Bez ceremónie
         mi povedal, že mu to nie je milé, že pri prechádzke chce byť sám. Chodil vždy veľmi chytro,
         akoby sa bol za niekým ponáhľal. Nikdy som ho nevidel prechádzať sa s niekým.
   </p>
   <p>
    Večerieval okolo siedmej a po večeri zasa pracoval až do jedenástej-dvanástej hodiny.
   </p>
   <p>
    V Kubíne prežil dvadsaťjeden rokov. Celých dvadsať rokov, vyjmúc nejakých malicherných
         neduhov, vždy bol zdravý a čerstvý (pravda, okrem svojho divertikla, ktorý nevyžadoval
         nijaký lekársky zákrok). Až v dvadsiatom prvom roku v januári zaklopala nemilosrdná choroba
         na jeho dvere, a to práve na deň jeho mena. Prišli sme ho pozdraviť a našli sme ho
         neobyčajne zroneného a zmeneného pri písacom stole. Cítil, že je chorý a chcel prácou
         premáhať svoju chorobu, podľa starootcovského zvyku tvrdých oravských sedliakov. Páni sa
         chytro odbavili; hľadiac na neho, mne, ktorý som ho mal pozdraviť, zadrhla sa reč v hrdle a
         z mojej gratulácie stala sa lekárska prehliadka.
   </p>
   <p>
    Náš drahý básnik dostal katarálne zapálenie pľúc, ktoré ho uložilo do postele na tri
         týždne. Vstal, pľúca mu ako-tak prišli k sebe, ale srdce bolo nezhojiteľne zoslabené. Darmo
         schyľovali nad ním svoje múdre hlavy naši najznamenitejši profesori v Prahe a v Bratislave,
         darmo sa liečil v kúpeľoch, ktoré sa chlúbia, že vždy liečia s istým účinkom. Smrť sa už
         viac nedala odohnať a zhasila svetlo jeho života včasráno 8. novembra 1921.
   </p>
   <p>
    Od príchodu Hviezdoslavovcov do Kubína dodnes žila jeho a moja rodina v najúprimnejšom
         priateľstve. Schádzavali sme sa veľmi často, mnoho ráz celé týždne denne. Vo všetkých
         vedúcich životných otázkach sme zmýšľali rovnako. Nebolo medzi nami nikdy škriepky, ba ani
         dišputy, lebo ja som Hviezdoslava nikdy nechcel odporom dráždiť a on tiež vždy prijal bez
         príkrejšej poznámky moje, zavše i prenáhlenejšie tvrdenia. Možno, usmial sa pod fúzom, a
         šli sme ďalej. Nikdy ani najmenší obláčik ochladnutia nezastrel teplotu našej príchylnosti.
         A tak sme otvorili svoje duše jeden pred druhým dokorán.
   </p>
   <p>
    Čo by som ako skúmal všetky svoje rozpomienky na jeho reči a skutky, neviem v nich nájsť
         jedinú, pre ktorú by som ho mohol odsúdiť. Istý čas som si myslel, že mu je ľahko byť
         iustum ac tenacem propositi virum, mužovi bez bázne a hany, keď sa vôbec nikde vo
         verejnosti neukázal, na nijakom spoločenskom, obecnom, politickom účinkovaní účasť nemal,
         nijakým rodinným — detí nemal — alebo s povolaním spojeným pokúšaniam vystavený nebol, keď
         vôbec viedol život temer pustovnícky, zabratý len do svojich vidín a dúm. Jedinú výnimku
         spod tohoto jeho života tvorilo, že mával účasť na zriedkavých poradách Slovenskej národnej
         strany, odbývaných v dome advokáta Ignáca Radlinského
    <sup>
     [
     <a class="footnote" href="#ftn.id2580759" name="id2580759">
      98
     </a>
     ]
    </sup>
    a že sa zúčastnil porád a prejavov pred- a poprevratových.
   </p>
   <p>
    Hviezdoslav si nelámal hlavu na filozofických systémoch, aby si utvoril životný názor.
         Vedel, že ak filozofia má človeka upútať a viesť, je potrebné do nej sa vhĺbiť, ináč na
         povrchného pôsobí len dojmom relatívnej pravdivosti všetkého, keďže si hlavné smery
         odporujú a navzájom sa vyvracajú. Preto bolo jeho filozofovanie viac negatívne,
         pozostávajúce v oponovaní materializmu a jeho smerov. Ale on pre utvorenie svetového názoru
         nepotreboval filozofiu, keďže ho mal hotový v kresťanstve a v svojej pevnej viere v boha.
         Všetky otázky a túžby jeho duše vyriešilo kresťanstvo, a preto stál i pevne na jeho základe
         a riadil sa jeho predpismi. Už v svojich básňach odsudzuje každú zlosť, lož a závisť, robí
         tak i v svojom rodinnom a občianskom živote. Pritom však mal veľa pochopenia pre ľudské
         slabosti a vedel nešťastníkov poľutovať. Keď bolo treba, vedel sa ich i zastať. Veď ktože
         sa zastal vrelšie ako on najväčšieho opustenca, slabého slovenského národa?
   </p>
   <p>
    Hviezdoslav bol panslávom najčistejšieho zrna. Všetci Slovania mu boli rovnako milí,
         rodní bratia. Žialil nad ich chybami, ale to neotriaslo jeho sympatiami k nim, mal ich rád,
         ako mater miluje i nepodarené dieťa. Tešil sa i veľkosti slovanských básnikov bez závisti,
         lebo mu v jeho skromnosti nikdy neprišlo na pamäť stavať sa do radu duševných herosov
         slovanských. Krásy ich diel požíval s úprimným pôžitkom skutočného a prirodzeného znalca.
         Vše som ho našiel so zväzkom Puškina alebo Vrchlického; na tvári mu bolo vidno, ako ho
         čítanie unáša. Bol presvedčený, že títo mohutnejšie a pochopiteľnejšie vplývajú na jeho
         číro-čistú slovenskú dušu ako spisovatelia románski a germánski, už i pre svoje zvláštne
         prifarbenie citové. Goetheho a Shakespeara obdivoval, Puškina a iných slovanských velikánov
         miloval.
   </p>
   <p>
    Čechov a Slovákov pokladal za jeden a ten istý slovanský kmeň, ktorý rozčesli nešťastné
         pomery rečové, kultúrne a politické. Bol presvedčený, že pre Slovákov je omnoho výhodnejšie
         radšej sa úplne počeštiť, ako sa dostať hoci aj s akousi autonómiou pod nadvládu niektorého
         iného národa. Jeho túžbou bolo, aby Česi a Slováci stuhli v jeden nerozlučný celok, ktorý
         by bolo možno skôr úplne zničiť, ako rozdvojiť.
   </p>
   <p>
    Je možné, že na utvorenie tohto jeho citu vplývalo i to, že Česi omnoho zjavnejšie a
         všeobecnejšie uznali jeho básnické kvality ako Slováci, pravda, s výnimkami na oboch
         stranách. Pred prevratom si ho Česi všímali, navštevovali ho; po prevrate ho v Prahe
         oslavovali a každým možným spôsobom uctievali. Prezident Masaryk, ktorého ruka nechá všade
         svoju požehnanú stopu, pomohol mu, keď sa pre devalváciu koruny nachádzal na kraji hmotného
         úpadku.
   </p>
   <p>
    Na druhej strane sa mu pridalo, že na istej poprevratovej slávnosti vo vedúcom
         slovenskom meste nedostal ani slušné miesto v divadle. Keby ho nebol spozoroval Okánik,
    <sup>
     [
     <a class="footnote" href="#ftn.id2580885" name="id2580885">
      99
     </a>
     ]
    </sup>
    bol by prežíval predstavenie v spoločnosti žiakov a domácich pomocníc.
   </p>
   <p>
    To sú veci, ktoré, hoci sa pridali mnohým veľkým umelcom ešte i v horšej podobe, jednako
         bolia najmä staršieho človeka, ktorý už nemá tú duševnú elastiku, aby sa nad podobnými
         „maličkosťami“ len usmial.
   </p>
   <p>
    Veľký duch si je povedomý svojej ceny, nežiada nijaké oslavovanie, ale odstrčenie ho
         bolí.
   </p>
   <p>
    Slovensko ani dosiaľ nevykonalo svoju povinnosť voči svojmu najväčšiemu básnikovi.
   </p>
   <p>
    <span class="emphasis">
     <em>
      Slovenské pohľady 1931
     </em>
    </span>
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2580054" name="ftn.id2580054">
        88
       </a>
       ]
      </sup>
      Slovenské pohľady 47, 1931, č. 11, s. 653 — 666; zb. Hviezdoslav v kritike a
               spomienkach. Bratislava 1954, s. 342 — 350.
     </p>
    </div>
    <div class="footnote">
     <p>
      <sup>
       [
       <a class="para" href="#id2580072" name="ftn.id2580072">
        89
       </a>
       ]
      </sup>
      <span class="emphasis">
       <em>
        pani Ilona Országhová
       </em>
      </span>
      (1856 — 1932), dcéra seniora ev. cirkvi
               Samuela Nováka, od roku 1876 Hviezdoslavova manželka
     </p>
    </div>
    <div class="footnote">
     <p>
      <sup>
       [
       <a class="para" href="#id2580106" name="ftn.id2580106">
        90
       </a>
       ]
      </sup>
      <span class="emphasis">
       <em>
        pri skúškach Skrotenej divošky
       </em>
      </span>
      — ide o hru J. F. Schinka
               Láska zdolá všetko, alebo Skrotená divoška, na motívy Shakespearovej komédie
               Skrotenie čertice. V Dolnom Kubíne mala premiéru 12. augusta 1874.
     </p>
    </div>
    <div class="footnote">
     <p>
      <sup>
       [
       <a class="para" href="#id2580130" name="ftn.id2580130">
        91
       </a>
       ]
      </sup>
      <span class="emphasis">
       <em>
        Ľudovít Geduly
       </em>
      </span>
      (1815 — 1890), od roku 1861 ev. biskup
               preddunajského dištriktu, umiernený stúpenec maďarskej štátnej idey, nesúhlasil však
               so zatvorením slovenských gymnázií
     </p>
    </div>
    <div class="footnote">
     <p>
      <sup>
       [
       <a class="para" href="#id2580156" name="ftn.id2580156">
        92
       </a>
       ]
      </sup>
      <span class="emphasis">
       <em>
        za koncipistu k advokátovi Štefanovi Fajnorovi do Senice
       </em>
      </span>
      —
               roku 1874 bol Hviezdoslav praktikantom pri súde v Dolnom Kubíne; keďže sa verejne
               vyslovil za zachovanie slovenských gymnázií, hrozilo mu prepustenie zo zamestnania,
               preto ešte v tom istom roku odišiel do Senice k advokátovi Štefanovi Fajnorovi (1844
               — 1909) a pobudol tam aj roku 1875
     </p>
    </div>
    <div class="footnote">
     <p>
      <sup>
       [
       <a class="para" href="#id2580266" name="ftn.id2580266">
        93
       </a>
       ]
      </sup>
      <span class="emphasis">
       <em>
        Samuel Novák
       </em>
      </span>
      (1816 — 1895), Hviezdoslavov tesť
     </p>
    </div>
    <div class="footnote">
     <p>
      <sup>
       [
       <a class="para" href="#id2580377" name="ftn.id2580377">
        94
       </a>
       ]
      </sup>
      <span class="emphasis">
       <em>
        Roman Zawiliński
       </em>
      </span>
      (1855 — 1932), poľský jazykovedec, etnograf,
               lit. historik, mal živé kontakty so Slovenskom i s Hviezdoslavom
     </p>
    </div>
    <div class="footnote">
     <p>
      <sup>
       [
       <a class="para" href="#id2580445" name="ftn.id2580445">
        95
       </a>
       ]
      </sup>
      <span class="emphasis">
       <em>
        jeho švagor, senior Novák
       </em>
      </span>
      — Pavol Novák (1858 — 1925) v júli
               1895 podnikol s Hviezdoslavom cestu po Nemecku. Zážitky z nej opísal v Cirkevných
               listoch.
     </p>
    </div>
    <div class="footnote">
     <p>
      <sup>
       [
       <a class="para" href="#id2580496" name="ftn.id2580496">
        96
       </a>
       ]
      </sup>
      <span class="emphasis">
       <em>
        divertikel
       </em>
      </span>
      — diverticulum, vakovitá vydutina v hrtane
     </p>
    </div>
    <div class="footnote">
     <p>
      <sup>
       [
       <a class="para" href="#id2580620" name="ftn.id2580620">
        97
       </a>
       ]
      </sup>
      <span class="emphasis">
       <em>
        in statu nascendi
       </em>
      </span>
      — (lat.) v stave zrodu
     </p>
    </div>
    <div class="footnote">
     <p>
      <sup>
       [
       <a class="para" href="#id2580759" name="ftn.id2580759">
        98
       </a>
       ]
      </sup>
      <span class="emphasis">
       <em>
        Ignác Radlinský
       </em>
      </span>
      (1845 — 1924), advokát, zúčastňoval sa
               politického života po prevrate
     </p>
    </div>
    <div class="footnote">
     <p>
      <sup>
       [
       <a class="para" href="#id2580885" name="ftn.id2580885">
        99
       </a>
       ]
      </sup>
      <span class="emphasis">
       <em>
        Ľudovít Okánik
       </em>
      </span>
      (1869 — 1944), župan, poslanec Národného
               zhromaždenia, autor ľudovýchovných spisov a drám
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2580938">
       </a>
       Roztrpčenosť v Orave
      </h2>
     </div>
    </div>
   </div>
   <p>
   </p>
   <p>
    <sup>
     [
     <a class="footnote" href="#ftn.id2580950" name="id2580950">
      100
     </a>
     ]
    </sup>
   </p>
   <p>
    <span class="bold">
     <strong>
      Otvorený list Martinovi Kukučínovi
     </strong>
    </span>
   </p>
   <p>
   </p>
   <p>
    Milý priateľ!
   </p>
   <p>
    S jasavou radosťou si videl vzkriesenie svojho národa a isteže prvý Tvoj cit bolo utekať
         domov a brať účasť na takom slávnostnom hode, aký sa strojí pri povstaní miliónov ľudí k
         novému životu. Z našej blúznivej radosti sme sa chytro prebrali, lebo chýbalo nám nie k
         hodovaniu, ale ku každodennému životu všetko. Veľmi chytro sme zbadali, že keď chceme žiť,
         musíme celý náš dom vybudovať znovu od základov. Aj v blahobyte sa ľudia hašteria, v našom
         nedostatku sa medzi sebou rujeme a silnejší nemilosrdne odstrkáva slabšieho aj od takých
         potrieb života, ktorými sám oplýva.
   </p>
   <p>
    Tvoja Orava, milý priateľ, stala sa v tejto metelici najostatnejšou popoluškou medzi
         všetkými krajmi našej drahej Československej republiky. Nás sa nezastane nikto. Jeden náš
         rodák, náš najvlastnejší Hviezdoslav, už nežije. Ten vše zdvihol v náš prospech svoje nie
         vždy neoslyšané slovo. Ale Hviezdoslav je už dávno zabudnutý, lebo veď bude skoro rok, čo
         spomedzi nás odišiel. Veď hľa, už i zrub jeho rodného domca sa rozpadáva na zhnité drevo a
         požehnanú pôdu, na ktorej stála jeho kolíska, bez ochrany bijú dažde a húkajú nad ňou
         vetry. Obraciame sa na Teba, drahý náš rodák, ty svetlonos národa nášho, zastaň sa svojej
         opustenej rodnej zemičky. Možno teraz, v radosti a sláve Tvojho príchodu, poslúchnu Tvoj
         hlas.
   </p>
   <p>
    Dnes je Orava zabudnutým kútom republiky, ktorý je dobrý len na to, aby z neho hádzali
         kusy na ukojenie poľského hladu za pôdou.
    <sup>
     [
     <a class="footnote" href="#ftn.id2581041" name="id2581041">
      101
     </a>
     ]
    </sup>
    Naši slovenskí bratia nakladajú s nami, akoby sme boli zničenia hodní
         naničhodníci, najopovrhnutejšia čiastka celého štátu. Ponad naše rieky a potoky vedú
         biedne, provizórne alebo životunebezpečné mosty. Trvanie — hádam na rok — Hviezdoslavovi
         sľúbeného a jemu venovaného gymnázia sme museli holokolenačky vyžobrať — veď
         šesťdesiattisíc Oravcov vraj nepotrebuje strednú školu — kým nám ho nevrhli, ako protivnému
         psovi hádžu kosť, aby neskučal — holé, bez každej pomoci, bez stavov, len práve že skúpou
         rukou platia najnevyhnutnejších profesorov.
   </p>
   <p>
    Orava svojím telom bráni ostatné Slovensko od nákazlivých nemocí prenášaných z Poľska.
         Rok po rok hynú naši horniaci na škvrnivku, červienku, kiahne. Po chudobných vrchoch
         roztratene žijúci ten ľud trpí všetkými nemocami, ktoré sú údelom chudoby a s ňou spojenej
         nevedomosti. Jeho hlavný zárobok je rúbanie a vyvážanie dreva, teda jedna z najťažších
         robôt vôbec, s ktorou je spojený vždy veľký rad ťažkých nehôd. Aby mohli poplatiť dávky,
         utekajú každé leto celé dediny do bohatšich krajov na prácu, aby priniesli so sebou nielen
         skromnučký zárobok, ale aj celý rad nákazlivých nemocí. Ale v celej Orave niet nemocnice,
         ktorá by si zasluhovala toho mena, napriek tomu, že už mnohí bratskí českí lekári sa za ňu
         zaujali. Špitále sa stavajú zámožným mestám, biedne žijúci roľnícky ľud môže hynúť bez
         pomoci! Premávkové pomery sú v mnohých čiastkach Oravy stredoveké, cesty zanedbané, tri
         štvrtiny župy nemajú vôbec železnice, takže v mnohých obciach žijú ľudia životom nie
         barbarov, ale divochov z bronzovej doby. V Orave je mnoho ľudí, ktorí sa skrúšene modlia o
         každodenný chlieb bez toho, aby ho boli vôbec čo aj raz v živote jedli. Priemyslu, okrem
         niekoľkých píl, v Orave niet.
   </p>
   <p>
    Podľa svojich slabých síl sme doniesli a ponúkli štátu aj obete, aby nám pomohol, avšak
         ťažko donesenou obeťou opovrhol. Dolný Kubín dal pozemok pod súd, štát ho nestavia; venoval
         pozemok pod gymnázium, štát ho nestavia; dal pozemok pod kasárne, štát postavil na ňom
         mizerné baraky a žiada od chudobnej obce, aby za tridsaťosem miliónov postavila kasárne
         sama. Oravské panstvo chce postaviť v hornej Orave železnice, štát mu to nedovolí a sám
         nestavia.
   </p>
   <p>
    V iných župách sa zo štátnych prostriedkov stavajú školy, byty, kasárne, nemocnice,
         železnice, od nás najchudobnejších Oravcov žiada štát, aby sme to urobili sami. Na
         smokovské sanatórium nájde vláda tridsať miliónov korún, na ten najprimitívnejší špitálik v
         Orave niet peňazí. Takým spôsobom a trhaním nášho živého tela sa deje, že tá Orava, ktorá
         mala pred sto rokmi stotisíc obyvateľov, dnes nemá ani úplných šesťdesiattisíc. Tento
         najslovenskejší ľud sa, hoci s bôľnym srdcom, musí odtrhávať od svojich rodných vrchov a
         uteká svetom.
   </p>
   <p>
    <span class="emphasis">
     <em>
      Vláda vyprázdni roh hojnosti nad celou slovenskou krajinou; v priebehu niekoľkých
            rokov obetuje stá miliónov na slovenské kraje, na Oravu nemá ani jeden jediný
            halier.
     </em>
    </span>
   </p>
   <p>
    Toto neslýchané odvrhnutie Oravy nie je následkom opovrhnutia našich českých bratov,
         lebo vláda stavia na Slovensku nie podľa svojho dobrozdania, ale podľa rady slovenských
         poslancov a politikov vôbec.
   </p>
   <p>
    Lepšieho osudu hodný oravský ľud nemá v dôsledku nášho „najspravodlivejšieho“ volebného
         práva vôbec nijakého ústavného zástancu. Isté je, že mnohí jeho synovia konajú platnú
         službu v každom odbore ľudskej práce; isteže on dal Slovensku najprednejších buditeľov a
         duševných vodcov, veď oravskými postavami ste naplnili, Ty a Hviezdoslav, duše celej
         Slovače. Ale čo je to všetko hodno, keď naši slovenskí bratia, tí, ktorí majú v rukách moc,
         sa od nás vôbec odvrátili? Veď oni sú tí, ktorých radou sa riadi vláda v svojom konaní a
         oni, poznajúc len seba, zabudli úplne na svojich biednych bratov.
   </p>
   <p>
    Tak pozdvihni Ty v prospech svojho rodného kraja svoj hlas. Ty si náš bohom vyvolený
         poslanec a keď iných nemáme, Tvoj hlas by mal mať toľko sily, aby zaistil spravodlivosť
         opustenej chudobe.
   </p>
   <p>
    Pozdravuje a víta Ťa v starej vlasti
   </p>
   <p>
    Tvoj priateľ dr. Nádaši
   </p>
   <p>
    <span class="emphasis">
     <em>
      Naša Orava 1922
     </em>
    </span>
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2580950" name="ftn.id2580950">
        100
       </a>
       ]
      </sup>
      Naša Orava 5, 1922, č. 38, s. 1.
     </p>
    </div>
    <div class="footnote">
     <p>
      <sup>
       [
       <a class="para" href="#id2581041" name="ftn.id2581041">
        101
       </a>
       ]
      </sup>
      <span class="emphasis">
       <em>
        aby z neho hádzali kusy na ukojenie poľského hladu za pôdou
       </em>
      </span>
      —
               V dôsledku Trianonskej zmluvy z r. 1920 muselo Československo odstúpiť Poľsku časť
               územia v Sliezsku, na Orave a na Spiši.
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2581236">
       </a>
       Rozpomienky a reflexie pri návrate Martina Kukučína
      </h2>
     </div>
    </div>
   </div>
   <p>
   </p>
   <p>
    <sup>
     [
     <a class="footnote" href="#ftn.id2581249" name="id2581249">
      102
     </a>
     ]
    </sup>
   </p>
   <p>
    Martin Kukučín, rodným menom Matej Bencúr, narodil sa v Jasenovej roku 1860. Skončil
         preparandiu v Kláštore pod Znievom a prišiel za učiteľa do svojho rodiska, kde dostal
         druha, priateľa a vodcu v znamenitom Jurajovi Janoškovi,
    <sup>
     [
     <a class="footnote" href="#ftn.id2581272" name="id2581272">
      103
     </a>
     ]
    </sup>
    ktorý od roku 1883 bol tam kňazom. Bystrá a na svet s humorom nazerajúca duša
         Bencúrova našla živú a primeranú ozvenu vo všetko porozumejúcej duši Janoškovej, ktorý iste
         obodrujúco vplýval naňho i v jeho spisovateľských začiatkoch. Náramne citlivá, všetko
         prepracujúca duša Martina Kukučína bola vykutá v tvrdej vyhni dedinského života, v ktorom
         sa nemaznú ani s mladým ani so starým. Mnohé nešetrnosti našich dedinčanov iste často
         urážali jeho citlivosť, nuž ale prežil to a videl, že človek od toho neumrie, a tak sa
         naučil, vyrastúc a skúsiac život, hľadieť naň s humorom.
   </p>
   <p>
    Už s takýmto hotovým životným názorom sme poznali Martina Kukučína v osemdesiatych
         rokoch. Bol najpríjemnejším spoločníkom, vedel sa zasmiať na každom a vedel tiež rozosmiať
         každého. V osemdesiatych rokoch bol v Dolnom Kubíne ešte dosť živý slovenský spoločenský
         život. Otvorene slovenských inteligentných rodín bolo niekoľko a meštianstvo kubínske bolo
         číro slovenské. Úradníctvo, pravda, maďarónčilo, lenže vtedy nebolo ešte maďarských škôl a
         toľko úradov, a tak záplava maďarstva nebola taká citeľná ako neskoršie už v rokoch
         deväťdesiatych. Vtedy úradníctvo pozostávalo ešte väčšinou z domorodých oravských elementov
         a keď i bolo maďarónske, jednako len spolucítilo, aspoň do istej miery, i so slovenskou
         inteligenciou, chodilo na slovenské predstavenia a vcelku sa znášalo, ani nebolo zvláštnych
         otrasov. V osemdesiatych rokoch položenie Slovákov iste nebolo skvelé. Cítili sme, že našu
         reč vytískajú krok za krokom z ochrany zákonov, ale prenasledovanie nebolo ešte také
         zdivené, na aké sa vyvinulo v deväťdesiatych rokoch minulého a na začiatku tohto storočia,
         keď sa do slovenských miest nahrnulo cudzích janičiarov, ktorí s opovrhnutím a s nenávisťou
         hľadeli na každého domorodca. Vtedy ešte časté boli schôdzky v rodinách a krásne
         zhromaždenia Živeny v Martine. Keď si dnes na ne spomíname, ľutujeme toho temer rodinného
         ducha, ktorý v tie časy robil tieto schôdzky takými príťažlivými. Pri prvom pohľade sa
         vítali cudzí ako starí známi: spoločne znášané útlaky viazali ich spolu a otvárali srdcia.
         Nezavládla ešte beznádejnosť, úfalo sa ešte v možnosti boja.
   </p>
   <p>
    Celá táto nálada zračí sa vo vtedajšej literatúre, v ktorej si Martin Kukučín veľmi
         chytro vybojoval predné miesto. Veď, pravda, mnoho tých literátov nebolo ani vtedy, ale
         jednako spieval už Hviezdoslav, kreslil figúry z našej malomestskej a dedinskej
         inteligencie Vajanský a predviedol svojich živých sympatických sedliakov Kukučín. Ako vo
         fókuse zbierajúcej šošovky zbehli sa tie rozličné lúče v dušiach tejto trojice a zrazené
         ňou dovedna, ohrievali potom dušu čitateľovu. Martin Kukučín, ktorý najlepšie poznal život
         dedinčana, lebo ním a v ňom žil istý čas, precítil a predstavil ho najvernejšie, do jeho
         najírečitejších záhybov, zahaľujúc jeho drsnejšie a ťažšie stránky zlatou tôňou svojho
         delikátneho slovenského humoru, ktorý sa líši i od humoru ruského i od anglického i od
         nemeckého. V ruskom je mnoho temna i melanchólie, v anglickom primnoho komiky a Nemec si
         priveľmi hlavu láme na všetkom, a tak činy tratia svoje ostrie. Slovák vôbec neberie život
         ťažko, melanchólia mu je cudzou, práve tak, ako i každé citlivostkárstvo, a preto sa ľahko
         zasmeje i nad svojou ozajstnou biedou. A tento dobrý humor je údelom i Kukučínovým. Preto
         našli jeho diela, hneď i najprvšie, takú ozvenu vo všetkých slovenských dušiach, a preto je
         nám taký milý dnes, a preto ho i s takou radosťou vítame, lebo sa úfame, že nám takýchto
         diel, teraz už na základe ešte hlbšej a zrelšej životnej skúsenosti, dá ešte viac.
   </p>
   <p>
    V druhej polovici osemdesiatych rokov prišiel do Prahy na medicínu. Učiteľský stav bol
         jeho naširoko založenej duši priúzky. Nemal ani zodpovedajúcu spoločnosť, ani možnosť
         ukojiť svoju túžbu za hlbším vzdelaním, a preto poskladal chýbajúce mu gymnaziálne skúšky a
         prišiel medzi nás, slovenských vysokoškolských študujúcich do Prahy. Bolo nás tam vtedy asi
         pätnásť i vítali sme ho s radosťou.
   </p>
   <p>
    Hmotné pomery študentstva slovenského v Prahe boli v tie časy veru smutné. Máloktorý
         dostával z domu toľko, aby bol mohol čo i po biede vyžiť. Boli sme odkázaní na rozličné
         podpory bratov Čechov, ktoré nám jedine umožnili štúdium. Nehrnuli sa síce nejako hojne,
         ale predsa len stačili na to, aby človek udržal dušu s telom pospolu. Radhošť
    <sup>
     [
     <a class="footnote" href="#ftn.id2581437" name="id2581437">
      104
     </a>
     ]
    </sup>
    platil obedy. Boli to obedy také, že nepokazili vôľu do učenia. Nebýval po nich
         „plenus venter“, ktorý „non student libenter“.
    <sup>
     [
     <a class="footnote" href="#ftn.id2581455" name="id2581455">
      105
     </a>
     ]
    </sup>
    Ako ich charakteristiku spomeniem len to, že Jožko Bella zo stávky zjedol celý
         taký obed, dokiaľ Žiga Paulíny ukrútil cigaretu, a šúľal ju šikovne. Pravda, že i Jožko
         veľmi neprežúval ten kúsok mäsa, ktorý trochu násilne naraz do úst vstrčil.
   </p>
   <p>
    Znamenitá inštitúcia kaviarní nám dala možnosť prezimovať bez zamrznutia a dozvedieť sa
         mnoho všeličoho o svete, čo by sme ináč neboli mali príležitosť. Celý čas, ktorý sme
         nestrávili na prednáškach, trávili sme, najmä v zime, v kaviarňach, kde bolo teplo a kde
         boli všetky možné noviny, ba neskoršie v jednotlivých i knižnice. A za desať-dvanásť
         grajciarov tam človek mohol vysedávať hodiny a hodiny. Chodili sme do Národného divadla
         riadne, takže sme si každý kus aspoň raz obzreli. Toto nám umožnil akademický spolok, na
         ktorého legitimácie dostali sme za päťdesiat grajciarov miesto na státie v prízemí.
         Duševným centrom nám bol spolok Detvan, ktorý skoro týždenne mával schôdzku, na ktorej sa
         čítali pôvodné práce, preklady, referáty, rečnilo a debatovalo sa. Zdá sa mi, že úroveň
         nášho života vcelku nebola taká nízka, ako býva obyčajne mnohých lepšie situovaných
         študentov. Veď sme sa od hospôd ani my neodhadzovali, lenže už skúposť našich peňažných
         prostriedkov zachovala nás od výstredností. V rukopisnom boji vtedy vzkrslom mali sme živú
         účasť presvedčovaním a agitovaním o nepravosti Rukopisov královédvorského a zelenohorského,
         a to preto, lebo po prvé nám rukopisy neležali tak na srdci ako českým študentom, ktorí
         boli nimi odchovaní, a po druhé preto, lebo Jaroslav Vlček, vtedy profesor na jednom z
         pražských gymnázií, a dr. Herben dosť často sa s nami stýkali. Bol medzi nami i Vajanského
         brat Bohuš Hurban. Údajne študoval filozofiu. Bohuš bol náramne živý šuhaj, opravdový
         všadebol, ktorému i náš, na fígle vždy hotový Kukučín podložil zavše nohu, takže sme sa
         dlho na ňom zabávali. Tento Bohuš nás niekoľkých uviedol i k profesorovi Masarykovi, ktorý
         potom cez celý čas vplýval na nás a podporoval nás všemožne. Literárne kruhy, sústredené v
         Umeleckej besede,
    <sup>
     [
     <a class="footnote" href="#ftn.id2581550" name="id2581550">
      106
     </a>
     ]
    </sup>
    prijali Kukučína s otvoreným náručím. Ta nás uviedol prof. Vlček a on dal
         podnet i k tomu, aby Kukučín na schôdzkach Besedy prečítal zo svojich, veruže s uznaním a
         záujmom prijatých prác. Do privátnych domov sme nechodili. Niežeby sme neboli mali k tomu
         možnosti, ale pre neblahé hmotné pomery. Máloktorý z nás bol tak zašatený, že by sa bol
         mohol ukazovať v salóne lepšieho domu.
   </p>
   <p>
    Spomínam tieto veci obšírnejšie preto, lebo v takýchto istých pomeroch žil i náš
         Kukučín. Koncom štúdií uctil sám seba pražský mestský intendant Neureuther, dajúc mu
         prístrešie.
   </p>
   <p>
    Kukučín mal úmysel stať sa lekárom na Slovensku. Mám o tom vedomie, že sa zaujímal o to,
         či by sa nemohol osadiť či v Orave, či v Liptove. Politické pomery boli vtedy už natoľko
         zostrené, že mu úrady všade stavali do výhľadu príkorie a prenasledovanie. Naskytla sa mu
         príležitosť môcť odísť do Seliec na Brači, i odišiel. Od tých čias nevrátil sa na
         Slovensko, až teraz. Prvé roky bol literárne činný i tam: veď, hľa, pomníkom jeho bračského
         pobytu je román Dom v stráni. Neskoršie utíchol.
   </p>
   <p>
    Kukučínovi sme radi nielen ako milému druhovi mladosti, ale ešte radšej ako
         spisovateľovi povolanému, aby našej, do závozu zašlej literatúre zasa pomohol na pravú
         cestu. Keď odchádzal, skveli sa na našom Parnase Hviezdoslav, Vajanský a on. Dnes je už len
         sám medzi epigónmi, ktorí s malými výnimkami nechápu vážnosť a poslanie literatúry;
         nechápu, že literatúra má viesť kultúrny život svojho ľudu, že má obrazmi a slovami raziť
         cestu pokroku. Sotva je v celej poprevratovej našej literatúre dielo, ktoré by sme s
         potešením vzali do ruky i druhý raz. Každé z nich prezrieme a odložíme na stranu so
         vzdychom: nie je to tá vec, ktorú by sme si žiadali a ktorú očakávame! Naši prozaici sa
         širšie založeného diela boja, píšu len samé kresbičky a novielky a veľká čiastka z nich
         berie sa smerom nezdravým, sentimentálnym, mystickým alebo povrchne impresionistickým,
         moderným síce, ale nie trvalým. Mnohé diela stoja v službe chvíľkovej politickej nálady a
         nehľadiac na pravdu, strkajú literatúru za služobnicu politickej nevraživosti.
   </p>
   <p>
    Máme starších rutinovaných spisovateľov predprevratových, z ktorých dávnejšie
         jeden-druhý napísal i cennejšie veci a máme mladšiu, dosť hojnú, spisovateľskú čatu.
   </p>
   <p>
    Čo do počtu, s malou výnimkou, i starších i mladších jednako charakterizuje úplný
         nedostatok štúdia uznane znamenitých diel svetových a štúdia života, ktorý chcú opisovať.
         Veľmi je badateľný na nich i nedostatok životného názoru. Robia skoro voskrz na čitateľa
         dojem, že nevedia, čo chcú. Či bolo ich cieľom len napísať verš, drámu alebo novelu za
         každú cenu, ani si nerozmysliac, prečo sa vlastne namáhajú, na akú duševnú vlastnosť svojho
         čitateľstva chcú účinkovať? Na jeho cit, rozum, vlastenectvo, rozvahu, krasocit? Čo chcú?
         Sú s tým úplne spokojní, keď napísali niečo, o čom i myslia, že je to „veselohra“, alebo že
         je to „báseň“ a môže to byť hocičo na svete, len nie dráma, alebo skutočný verš, v ktorom
         je myšlienka alebo cit vyjadrený takým spôsobom, že vzbudí v čitateľovi živú ozvenu. Akú
         cenu majú nezažité, len vymyslené, citlivostkárske, na efekt vyrátané, často do mystickej
         hmly sa haliace, alebo neznalosť luxurióznejšieho žitia naivne prezrádzajúce kresby
         veľkopanských spôsobov; akú cenu majú kresby ľudové, z ktorých kričí temer absolútna
         neznalosť ľudového ponímania života a ktoré sa pritom vyznačujú i úplným nedostatkom
         úprimnejšieho citu alebo premyslenejšej myšlienky? Možno považovať za báseň klapanciu, na
         ktorej badať na prvý pohľad, že básnik robil rýmy nie podľa myšlienky, ale myšlienky podľa
         rýmov? Na ktorej vidno, že úbohá myšlienočka je položená na prokrustovskú posteľ veršovej
         formy a podľa nej napísaná alebo uťatá? Alebo je to báseň, keď chytím najprícestnejšiu
         myšlienku a keď ju zaviniem do kúdolu obrázkov, a to preto, lebo bez tejto parády hanbila
         by sa nahá ukázať svetu? To nie je báseň, ani vtedy nie, keď by za každú slohu platili sto
         korún.
   </p>
   <p>
    V dramatickej spisbe je to tiež podľa toho. Sú medzi našimi spisovateľmi i takí, ktorí
         by vedeli napísať cenné dielo, ale zas im vadí i nedostatočné štúdium dramatickej
         štruktúry, prehĺbenosť svetového názoru, ale i neznalosť predmetu, ktorý spracúvajú, čo je
         tým podivnejšie, lebo väčšinou kreslia dedinský život, ktorý nepoznajú, hoci žijú alebo
         žili medzi ľudom. To ešte nie je kresba sedliackej duše, keď hodíme do diela niekoľko
         dedinských fráz a tiež nie je pravda, že sa u našich roľníkov všetko krúti len okolo toho
         majetku.
   </p>
   <p>
    Nemožno ani rozoberať teraz všetky význačnejšie drámy ostatných časov. Poznamenávam len,
         že v každom je nejaká podstatná chyba, ktorá im odoberá veľkú čiastku hodnoty. Pravdaže,
         chyby nie sú jednaké. Pre príklad spomeniem Timravinu Chudobnú rodinu
    <sup>
     [
     <a class="footnote" href="#ftn.id2581722" name="id2581722">
      107
     </a>
     ]
    </sup>
    a Tajovského Hriech.
    <sup>
     [
     <a class="footnote" href="#ftn.id2581733" name="id2581733">
      108
     </a>
     ]
    </sup>
    Chudobná rodina je bez otázky z umeleckého stanoviska slabé dielo. Je to
         „veselohra“, v ktorej niet vnútornej komickosti, a jednako je táto práca so svojou
         nepovedomou naivnosťou v kreslení našej dedinskej inteligencie nadmieru pútavá a milá. Tak
         si predstavujú život naši dedinskí inteligenti a taký ho žijú: to sú ich bobáky a ich
         radosti. Z Timravy mimovoľne hovorí okolie, v ktorom sa pohybuje. Že nevie svoje dojmy
         opanovať, nevie ich spracovať, a že nemá ani pochop o tom, čo je vlastne dráma, to je jej
         chyba. Ako hovorím, mne je jej práca veľmi milá. Upomína na starého nemeckého maliara
         Lukáča Cranacha,
    <sup>
     [
     <a class="footnote" href="#ftn.id2581770" name="id2581770">
      109
     </a>
     ]
    </sup>
    ktorý tiež nebol umelcom veľmi vytríbeným, ale pre jeho úprimné naivné
         podávanie nemeckého života v časoch reformácie Nemci ho majú radi.
   </p>
   <p>
    Podívajme sa ešte na Tajovského Hriech. Toto zdramatizované genre napísal spisovateľ,
         zbehlý vo vypracovaní divadelných scén, avšak namaľoval naturalisticky opovržlivé milieu a
         v ňom ženu, ktorá nemá ani zbla povedomia ženskej alebo materinskej hodnosti. Každý, kto
         pozná slovenskú ženu, cíti a vie, že ten mizerný tvor, ktorý nakreslil, nie je slovenská
         žena. To pred nami plaziace sa zviera je nám cudzie.
   </p>
   <p>
    Martin Kukučín žil všade s ľuďmi, videl ich schádzanie, radosti, cítil s nimi, a tak i
         mohol tvoriť cenné diela, lebo podával ten život, ktorý okolo seba videl, podľa
         spisovateľského temperamentu a podľa vyzretejšieho životného názoru. Kreslil na Slovensku
         slovenský ľud, v Dalmácii dalmatínsky a v Amerike amerikánske pomery. Iste mal dostatok
         dojmov a pozorovaní zo Slovenska, aby bol vedel i v Dalmácii opisovať naše pomery; ale
         dalmatínsky život už zas natoľko účinkoval naňho, že čerstvejšie obrazy vytlačili staršie z
         jeho vnímavej duše. A taký by mal byť spisovateľ. Veď on je zrkadlom, v ktorom sa vidíme a
         v ktorom nás vidia i budúce veky. Ani v umeleckých dielach nezaujímajú nás vyhútaniny, ale
         zaujíma nás a účinkuje na nás len pravda.
   </p>
   <p>
    Dobre vieme, že skutočný spisovateľ musí v každom svojom diele podať čiastku svojho
         „ja“. Musí teda hľadieť, aby to „ja“ bolo cenné. Každé spisovateľské dielo je výsledkom
         celého jeho doterajšieho žitia, skúseností, učenia, cítenia, starostí, radostí a vrodených
         mu duševných darov. Keďže skutočný spisovateľ v každom svojom diele podáva čiastku svojho
         „ja“, je isté, že toto musí byť i také charakteristické, že každý znateľ hneď pozná, kto je
         jeho autorom. Rozličné neprecítené vyhnútaniny môže napísať každý človek, ktorý vie trochu
         štylizovať, ale to nie sú umelecké diela. Predstavme si, že by šlajfiara opísal Zola, Mark
         Twain, Tolstoj a Kukučín. Niet pochybnosti, že by každý človek, ktorý týchto spisovateľov
         čítal, naskutku uhádol, ktorá kresba pochádza od ktorého spisovateľa. Ale tých mnohých,
         remeselnícky pracujúcich pisárov nerozoznáš jedného od druhého. I kúsok čokolády zostane
         čokoládou a i kúsok hrušky hruškou. Pravda, i hlúb zostane hlúbom.
   </p>
   <p>
    Tešíme sa príchodu majstra Kukučína, lebo sa úfame, že svojou vážnou a skutočne
         umeleckou prácou utvorí u nás školu. Veď jest u nás talentovaných spisovateľov, chýba im
         len vážna pracovitosť.
   </p>
   <p>
    <span class="emphasis">
     <em>
      Slovenské pohľady 1922
     </em>
    </span>
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2581249" name="ftn.id2581249">
        102
       </a>
       ]
      </sup>
      Slovenské pohľady 38, 1922, č. 11, s. 638 — 643, zb. M. Kukučín v kritike a
               spomienkach. Bratislava 1957, s. 65 — 71.
     </p>
    </div>
    <div class="footnote">
     <p>
      <sup>
       [
       <a class="para" href="#id2581272" name="ftn.id2581272">
        103
       </a>
       ]
      </sup>
      <span class="emphasis">
       <em>
        Juraj Janoška
       </em>
      </span>
      (1856 — 1930), cirk. publicista, redaktor
               Cirkevných listov, literárny kritik, autor politických úvah v Národných novinách a
               inde
     </p>
    </div>
    <div class="footnote">
     <p>
      <sup>
       [
       <a class="para" href="#id2581437" name="ftn.id2581437">
        104
       </a>
       ]
      </sup>
      <span class="emphasis">
       <em>
        Radhošť
       </em>
      </span>
      — spolok pre podporovanie moravských a slovenských
               študentov v Prahe, založený roku 1869
     </p>
    </div>
    <div class="footnote">
     <p>
      <sup>
       [
       <a class="para" href="#id2581455" name="ftn.id2581455">
        105
       </a>
       ]
      </sup>
      <span class="emphasis">
       <em>
        plenus venter non student libenter
       </em>
      </span>
      — (lat.) s plným žalúdkom
               sa zle učí
     </p>
    </div>
    <div class="footnote">
     <p>
      <sup>
       [
       <a class="para" href="#id2581550" name="ftn.id2581550">
        106
       </a>
       ]
      </sup>
      <span class="emphasis">
       <em>
        Umelecká beseda
       </em>
      </span>
      — spolok českých spisovateľov, výtvarníkov a
               hudobníkov, založený roku 1863
     </p>
    </div>
    <div class="footnote">
     <p>
      <sup>
       [
       <a class="para" href="#id2581722" name="ftn.id2581722">
        107
       </a>
       ]
      </sup>
      <span class="emphasis">
       <em>
        Timravina Chudobná rodina
       </em>
      </span>
      — veselohra z roku 1921
     </p>
    </div>
    <div class="footnote">
     <p>
      <sup>
       [
       <a class="para" href="#id2581733" name="ftn.id2581733">
        108
       </a>
       ]
      </sup>
      <span class="emphasis">
       <em>
        Tajovského Hriech
       </em>
      </span>
      — hra vyšla roku 1911 a znovu roku 1922 v
               7. zväzku Tajovského spisov
     </p>
    </div>
    <div class="footnote">
     <p>
      <sup>
       [
       <a class="para" href="#id2581770" name="ftn.id2581770">
        109
       </a>
       ]
      </sup>
      <span class="emphasis">
       <em>
        Lukáč Cranach
       </em>
      </span>
      (1472 — 1553), nemecký maliar a rytec, Lutherov
               priateľ, vynikol najmä ako portrétista
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2581893">
       </a>
       Mladé Slovensko
      </h2>
     </div>
    </div>
   </div>
   <p>
   </p>
   <p>
    <sup>
     [
     <a class="footnote" href="#ftn.id2581905" name="id2581905">
      110
     </a>
     ]
    </sup>
   </p>
   <p>
    Od každého umeleckého plodu požadujeme, aby vzbudil istý dojem; umelecké dielo musí
         rozozvučať pozorovateľovi cit, náladu alebo myšlienku. Ak to nejaký umeleckým chcejúci byť
         plod nevzbudí, tak to nie je umelecké dielo. V tom má umelec slobodnú vôľu, akým spôsobom
         vie tento účinok dosiahnuť: Keď chce, nech hrá na drumbli alebo na organe, nech píše
         hexametre alebo nech robí rečové a tlačiarenské kotrmelce, aké chce, ale nech vzbudí dojem,
         ktorý voláme umeleckým.
   </p>
   <p>
    Bez tohto dojmu je i každá literárna práca makulatúrou, ktorá má cenu len pre
         bryndziara.
   </p>
   <p>
    Môže mať niekto všetky estetiky počnúc od Aristotela po Ehrenbergera v malom prste a
         môže robiť nepochopiteľné verše, ktorým rozumejú len niekoľkí vyvolení a zvláštnym štúdiom
         na to pripravení veštci, a nie sú to umelecké diela, ak nevzbudia v čitateľovi umelecký
         dojem.
   </p>
   <p>
    Pravdaže, i v spôsobe i v povznesenosti dojmu je nekonečne veľa stupňov.
   </p>
   <p>
    Ohromná väčšina literárnych prác vzbudzuje možno aký-taký dojem, ale ten je taký všedný,
         spôsob neumelý, prípadne umelkársky alebo už v takej miere opotrebovaný, že naozaj nemá pre
         čitateľa, len trochu sčítaného, pražiadnu cenu, lebo vzbudzuje v ňom dojmy už mnohokrát
         precítené, a to i spôsobom všedným, alebo, čo je ešte horšie, viac-menej nezrozumiteľným.
   </p>
   <p>
    Od umelca sa žiada, aby mal čo povedať, a síce niečo také, čo je hodno počuť a aby to
         podal spôsobom primeraným a účinným. Toto urobiť ho nenaučí nijaká estetika, ak nemá na to
         potrebné vlohy. Homér, Dante, Shakespeare, Goethe, Gogoľ, Tolstoj, Zola nenapísali svoje
         diela na základe štúdia kadejakých estetík, ale na základe znalosti života a literatúr. Na
         základe štúdia poetiky oklepávajú chlapci v škole úlohy, ale nie umelci svoje diela. Umelec
         diktuje, a nie estetik, pričom rozumný človek iste neopovrhne i prípadným poučením
         estetika, ak ono zodpovedá jeho účelom. Ale nijaký skutočný umelec nebude písať dielo kvôli
         forme, ale kvôli myšlienke.
   </p>
   <p>
    Mnohí sa chytia pera a hrajú sa na spisovateľov, aby ukázali, že vedia kadejaké veršíky
         alebo kresbičky sklepávať podľa istého im nadišputovaného spôsobu a naplniť ich podľa
         istého receptu popredku určeným obsahom, bez toho, aby to kričalo v ich duši, že to a to, a
         nie inak musia hovoriť. Také veci nemajú pražiadnu cenu, i keď sa podajú tým najmodernejším
         hyperkonštruktívnym spôsobom. Pravdaže, mnoho závisí i od spôsobu, akým sa niečo podá, ale
         hlavná vec je jednako obsah, a aký obsah môže mať dielo človeka zažraného do jedného smeru,
         nepoznajúceho naskrze život ani obecenstvo, ktorému chce niečo povedať? Koho môžu baviť
         nudné hračky mládeže oboch pohlaví, v ktorých sa nezračí nijaký úprimnejší cit, ale len
         stále otrepané flirtovanie a nie láska, ale zahrávanie s estetikou? Koho môžu baviť
         jednotvárne opisy dojmov každodenného mestského, kaviarenského a pouličného života? /…/
         Veci to bez akéhokoľvek hlbšieho, opravdivé črty života podávajúceho opisu, ktorý by udrel
         v čitateľovej duši na ten podivný tón, na ktorý sa ozve jeho umelecké cítenie s takou
         zázračnou, nás zvláštnym uspokojením a obdivom napínajúcou rezonanciou, i v tom prípade,
         keď nesúhlasíme so spisovateľovým smerom.
   </p>
   <p>
    Môžem mať tie najlepšie a najnovšie kuchárske knižky, a jednako nebudem vedieť nič
         chutné uvariť, keď nemám z čoho. Sama vôľa na to nestačí. Ako neurobí ani nijaké nadávanie
         jediaceho chutným paprikáš, keď niet v ňom teľaciny, alebo keď ona už páchne.
   </p>
   <p>
    Nijaké odvolávanie sa na Rimbauda, Wolkera neurobí z niekoho básnika, keď nemá dušu ako
         Rimbaud alebo Wolker. Všetky výhovorky na zaostalosť, zastaranosť čitateľa sú daromné, keď
         čitateľ nájde i v Rimbaudovi i vo Wolkerovi žily pravej poézie, kým v ich napodobňovateľoch
         okrem prípadne zovňajšej formy len obsah vyznačujúci sa bezohľadnosťou a ničím iným.
         Pravého citu v nich niet a ani staršej myšlienky podanej s akou-takou úchvatnosťou. A
         takzvaných „nových“ myšlienok, totiž všetko staré na hlavu stavajúcich, nájdem na dvoch
         stranách Bernarda Shawa viac, než vedia mladí Slováci za rok vyčítať zo svojich učiteľov.
   </p>
   <p>
    Na to, aby niekto povedome vedel tvoriť diela umeleckej hodnoty, je potrebné, aby vedel
         nielen definovať umenie a vedel na základe povedzme Teigeho
    <sup>
     [
     <a class="footnote" href="#ftn.id2582079" name="id2582079">
      111
     </a>
     ]
    </sup>
    — keďže ten sa zdá byť apoštolom Mladého Slovenska — o ňom trúsiť nestrovené
         reči, ale aby mu umeleckosť prešla do krvi. Na to je potrebný i pri človekovi, ktorý má
         nadanie, istý tréning na zaručene umeleckých dielach, pričom, pravda, prirodzené nadanie
         vedieť niečo precítiť a predniesť hrá prvotriedny zástoj.
   </p>
   <p>
    Je medzi mladou slovenskou spisovateľskou gardou niekoľko mien, ktoré nás napĺňajú
         nádejou a radosťou, ale nijaké nadávky nás nepohnú k tomu, aby sme väčšinu spisovateľov
         Mladého Slovenska a DAVu uznali za umelcov.
   </p>
   <p>
    <span class="emphasis">
     <em>
      Orava 1925
     </em>
    </span>
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2581905" name="ftn.id2581905">
        110
       </a>
       ]
      </sup>
      Orava 3, 1925, č. 30, S. 2 — 3.
     </p>
    </div>
    <div class="footnote">
     <p>
      <sup>
       [
       <a class="para" href="#id2582079" name="ftn.id2582079">
        111
       </a>
       ]
      </sup>
      <span class="emphasis">
       <em>
        Karel Teige
       </em>
      </span>
      (1900 — 1951), medzivojnový český teoretik a
               kritik literatúry a umenia, inšpirátor najprv proletárskej poézie, neskôr
               surrealizmu; odtŕhal estetickú stránku umenia od ideologických a sociálnych
               zreteľov
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2582130">
       </a>
       Rekritické poznámky
      </h2>
     </div>
    </div>
   </div>
   <p>
   </p>
   <p>
    <sup>
     [
     <a class="footnote" href="#ftn.id2582141" name="id2582141">
      112
     </a>
     ]
    </sup>
   </p>
   <p>
    <span class="bold">
     <strong>
      I.
     </strong>
    </span>
   </p>
   <p>
   </p>
   <p>
    Kritik Slovenského denníka pán Z.
    <sup>
     [
     <a class="footnote" href="#ftn.id2582165" name="id2582165">
      113
     </a>
     ]
    </sup>
    vzal hrubú ceruzu a jednoducho prečiarkol môjho Horymíra krížom krážom, lebo je
         v ňom ohromný anachronizmus, keďže je založený na kresťanstve Čechov v časoch pohádkového
         kniežaťa Kresomysla. (Dnes ho píšu Křesomysl, čo je tiež anachronizmus, pán Z., lebo v jeho
         dobe ste ešte nepoznali „ř“.)
   </p>
   <p>
    Či sa jedna práca môže takto odbaviť, o tom — ako vždy — povie svoj úsudok obecenstvo
         čítaním, alebo odmietnutím knihy.
   </p>
   <p>
    Chcem urobiť niekoľko poznámok na anachronizmus a iné, do odboru ostatných vied
         spadajúce nesprávnosti v umeleckých dielach vôbec.
   </p>
   <p>
    Myslím, že anachronizmus a iné nesprávnosti umelci mohli a budú môcť upotrebúvať, a to s
         akousi oprávnenosťou, keď nimi nekazia, ale stupňujú ilúziu.
   </p>
   <p>
    Často umelec — nielen spisovateľ — potrebuje na dosiahnutie účinku i rozličné vedecké
         vložky, i upotrebí, keď sa mu tak hodí, i vybájené, práve tak, ako nás divadlo klame
         bleskovými mečmi a valcami z papirmašé.
    <sup>
     [
     <a class="footnote" href="#ftn.id2582226" name="id2582226">
      114
     </a>
     ]
    </sup>
    Mnoho ráz by bolo lepšie, keby tých nesprávností nebolo, mnoho ráz sa bez nich
         nemožno obísť. I najvážnejší historický románopisec Walter Scott ich upotrebúva. Isté je,
         že by kapricírovanie sa na absolútnu správnosť spisovateľovi dalo mnoho práce a veľmi
         obťažilo jeho tvorenie beztoho, aby obecenstvo malo z toho nejaký osoh, keďže ono samé tie
         nesprávnosti nepobadá. Obecenstvu je veru jedno, či Botokudi
    <sup>
     [
     <a class="footnote" href="#ftn.id2582246" name="id2582246">
      115
     </a>
     ]
    </sup>
    otravujú svoje strelky physostigmínom, či curarínom. Jedno mu je, či Ibn
         Koteibach sprevádzal Gharnavidu Mahmuda na jeho ťaženiach a či Byruny, keďže nemá o
         jestvovaní ani jedného z nich čo i len tušenie. Hlavná vec je, aby spisovateľ dosiahol svoj
         cieľ a vyvolal v čitateľovi či citový či myšlienkový otras.
   </p>
   <p>
    Či za Kresomysla bolo kresťanstvo v Čechách všeobecne vyznávanou vierou či nie, o tom
         vie máloktorý slovenský čitateľ. A ten, ktorý vie a pozná ako-tak český dejepis, ten môže i
         takto rozmýšľať: „Kresomysl — predposledný zo siedmich pohádkových kniežat — mohol žiť
         koncom 8., začiatkom 9. storočia. Už začiatkom 7. storočia iste panoval v Čechách Frank
         Samo, ktorý bol s najväčšou pravdepodobnosťou kresťan, lebo Frankovia boli už vtedy dávno
         kresťanmi. Je nanajvýš pravdepodobné, že jednotlivé rodiny, možno i plemená, boli v ôsmom
         storočí v Čechách už pokrstené, a tak sa nežiada od čitateľa, aby uveril holému nezmyslu,
         keď sú Horymír a niektorí páni na dvore Kresomysla kreslení ako kresťania. Celkom iste to
         nie je taký anachronizmus, ktorý by kazil ilúziu či nevedomému či vedomému. Je to
         anachronizmus tomu, kto chce a tout prix
    <sup>
     [
     <a class="footnote" href="#ftn.id2582290" name="id2582290">
      116
     </a>
     ]
    </sup>
    preukázať, že vie, že v tie časy nebolo kresťanstvo v Čechách „štátnym“
         náboženstvom.“
   </p>
   <p>
    Horymírovo kresťanstvo som potreboval, lebo som chcel vykresliť rozdiel medzi
         materializmom a idealizmom. Či sa mi toto a v akej miere podarilo, to je pánu kritikovi
         Hekuba.
   </p>
   <p>
    Pravda, ak neverím vôbec v možnosť kresťanstva v Čechách v tej dobe, tak nemôžem veriť
         ani na otčenáše, omše a fresky martýria od Bartolomeja, na ktorom sa pán kritik obzvlášť
         pozastavuje, opatriac chudáka výkričníkom. Možno neverí v jestvovanie vtedajších nástenných
         malieb v kostoloch? Mám poruke iba Lübke-Semranovu Kunstgeschichte,
    <sup>
     [
     <a class="footnote" href="#ftn.id2582327" name="id2582327">
      117
     </a>
     ]
    </sup>
    ale stačí, keď popreberáme jej zväzok týkajúci sa stredoveku, aby sme sa
         presvedčili, že dávno predtým už boli kresťanom známe nástenné kostolné obrazy.
   </p>
   <p>
    Kritizujúc Wieniawského legendu pán Z. (v Slovenskom denníku) odbaví historické
         rozprávky ako mdlé, neukáznené a pochváli ľudové. Pán A. M. (v Prúdoch)
    <sup>
     [
     <a class="footnote" href="#ftn.id2582358" name="id2582358">
      118
     </a>
     ]
    </sup>
    drží zasa historické rozprávky za „majstrovské“ a ľudové za vykonštruované,
         duté.
   </p>
   <p>
    čo si má spisovateľ vybrať z takýchto kritík, keď sú tie epiteta ornantia
    <sup>
     [
     <a class="footnote" href="#ftn.id2582386" name="id2582386">
      119
     </a>
     ]
    </sup>
    nie doložené nijakým výkladom? Čo si má vôbec myslieť o kritickej „vede“, ktorá
         sa takto sama perie po hlave? Je to vyspelosť?
   </p>
   <p>
    Dovolím si len poznámku ad vocem „konštruovanosti“. Či si myslí pán A. M., že život
         vrastie spisovateľovi hotovým námetom do diela? Neverím, že by si myslel, že Shakespeare
         nekonštruoval Kráľa Leara alebo Schiller Wallensteinovu trilógiu. Alebo azda nie je
         „konštruovaný“ Adam Stvořitel bratov Čapkovcov?
   </p>
   <p>
    Áno, je pravda, že s konštruovanosťou je to ako s divánom, v ktorom sú spružiny a ktoré
         nesmie byť cítiť. Každý vie, že sú tam, ale len čalúnnik vie, koľko ich môže byť a ako sú
         porozkladané. Obyčajný smrteľník vôbec nemyslí na ne, keď sa mu dobre sedí.
   </p>
   <p>
    Na mojom diváne sedelo už hodne ľudí, a nesťažovali sa na jeho perá. Nemá pán A. M.
         niekde vredy?
   </p>
   <p>
   </p>
   <p>
    <span class="bold">
     <strong>
      II.
     </strong>
    </span>
   </p>
   <p>
   </p>
   <p>
    Pán J. Garaj
    <sup>
     [
     <a class="footnote" href="#ftn.id2582453" name="id2582453">
      120
     </a>
     ]
    </sup>
    napísal do Prúdov článok „Vansovej pramene a Kliatba“, v ktorom považuje za
         vhodné držať mi prednášku o rôznych nedostatkoch môjho referátu o Kliatbe v Slovenských
         pohľadoch.
   </p>
   <p>
    Odcitujem odsek jeho práce venovaný mojej kritike: nech sa ubije vlastnými slovami.
   </p>
   <p>
    Nakoľko sa pamätám, napísal som o Kliatbe, že jej príšerný predmet nezodpovedá
         básnickému talentu pani Vansovej a upozornil som na nedopatrenie, ktorého sa dopustila tým,
         že nechá vyrozprávať celú históriu Báničke, osobe, ktorá nevyštudovala práva, vcelku nie
         vysokovzdelanej, a to takým spôsobom, ako to môže len školený právnik, citujúc paragrafy,
         držiac obžalobné a obhajobné reči, hovoriac po latinsky, s podrobnou znalosťou dejepisu,
         stolice, atď. Pani Vansová mohla spomenúť, že Bánička bola osoba právnicky vzdelaná. Bolo
         by to kuriózum, ale bola by urobila spôsob a štýl jej rozprávky možným. Takto to vyzerá,
         ako keby „vojín“ Jano Brboliak rozprával o vojenských záležitostiach tak ako generál Škvor.
         Myslím, že patrí k najprimitívnejším podmienkam rozprávačského umenia podať reči figúr
         primeraným spôsobom ich stavu a vzdelaniu.
   </p>
   <p>
    To som napísal, a preto ma pán J. Garaj v svojom článku takto školuje:
   </p>
   <p>
    „On — totižto ja, Jégé, — si úlohu kritickú zjednodušil: nesledoval predošlú tvorbu
         Vansovej, ba si ju vôbec nevšimol, a preto nám ani nenaznačil, ako súvisí a zapadá do jej
         celého diela, a preto ani nevyzískal potrebných poznatkov, ktoré by mu boli mohli slúžiť k
         úsudku práve pri Kliatbe prejavenom.“
   </p>
   <p>
    Tak! Keby som i mal čas a vôľu konať podobné štúdiá pre každý román, ktorý sa mi dostal
         do rúk, dej Kliatby by nebol príšerný a pani Bánička by sa bola stala právnicky vyškolenou
         osobou?
   </p>
   <p>
    Či si môžem urobiť úsudok o hodnote umeleckého diela, o jeho prednostiach-chybách iba
         vtedy, keď poznám celé oeuvre umelca? Zaiste ho viem lepšie porozumieť, keď poznám o ňom
         všetko, čo vplývalo na jeho dielo, ale preto môžem posúdiť i jeho jednotlivú prácu. Čo pán
         J. Garaj žiada od novinárskeho referenta, je práca literárneho historika.
   </p>
   <p>
    Poďme ďalej:
   </p>
   <p>
    „Pozornosť svoju venoval iba stručnej charakteristike obsahu, spôsobu pojatia a podania.
         Na konci pripomína, že čitateľ sa počuduje, ako mu táto prostá osoba, Bánikova žena totiž,
         cituje po latinsky, ako reční, ako dopodrobna pozná dejepis svojej stolice, keď vypočíta
         nielen mená úradníkov i z minulých pokolení, ale cituje i obžalobné, obranné reči, pozná
         súdnictvo, atď. A hneď ďalej sa nazdáva, že pani Vansová sa dopustila tejto chyby v „zápale
         rozprávania“, keď zrejme zabudla, komu, v akej spoločnosti a aké reči dala do úst.“
   </p>
   <p>
    Tak prosím! Pán Garaj sám vydá svedectvo pravdy. Pokračuje však takto: „Tento názor je
         iste veľmi nevhodný (totiž, že Brboliak nemá hovoriť ako generál Škvor), a tak nesprávny,
         ako keby bol niekto vyčítal Turgenevovi to, že si veru Sanin, hrdina románu Jarné vody, len
         tak „spomenul“ na všetky tie podrobnosti atď. Ba niekto iný ho mohol takým istým právom
         vysmiať, že veď by to päťdesiatdvaročný človek ani fyzicky nevydržal sedieť, pokým by si
         spomenul na toľké udalosti, lebo veď i sedenie mu spôsobuje veľkú únavu.“
   </p>
   <p>
    Čítajúc toto, človek hľadí na pána Garaja, či sa mu, ako naši ľudia hovoria, „rozum
         nečistí“.
   </p>
   <p>
    Pokračuje, zrejme len preto, aby ma hoc aj na úkor logickosti mohol kopnúť, takto:
         „Alebo zasa niekto iný (iste iný, lebo je tej spozdilosti pre jedného človeka primoc) by si
         mohol pomyslieť, že autor Adama Šangalu je ešte nepraktický človek, keď len kvôli tomu, aby
         ukázal, čo človečenstvo trpelo a akými ohromnými krokmi kráča napred, ide písať knihu na
         277 stranách!“
   </p>
   <p>
    Tak prosím čitateľa, aby si všetko toto dal dohromady s mojou, pánom Garajom dosvedčenou
         poznámkou, že Brboliak nemôže hovoriť tak ako generál Škvor.
   </p>
   <p>
    Pokračujem v citáte: „Ďalej uvádzať podobné dôvody je iste nadmieru zbytočné, lebo
         takéto niečo nie je ničím iným, než samozrejmou nesprávnosťou!“ Prosím, nech sa pán Garaj
         neženíruje, nech len vypovie smelo: hlúposťou, namiesto nesprávnosťou.
   </p>
   <p>
    Podľa svojej logiky teraz taký záver: „Prosto: Vansová použila u prozaikov obľúbený
         spôsob podania deja (nechať rozprávať Brboliaka spôsobom generála Škvora?), a je preto
         veľmi nepriliehavé vykladať to ako nedopatrenie, alebo to vyvodzovať z nejakého „zápalu
         rozprávania“, lebo ten „zápal“ by musel byť veľmi veľký, aby človeka ovládal tak aspoň
         dva-tri roky.“
   </p>
   <p>
    Nuž nedbám, nech má pán Garaj pravdu: Vansová urobila tú chybu schválne, a nie z
         nedopatrenia.
   </p>
   <p>
    (Pane bože, pomôž mi od priateľov, s nepriateľmi si dám i sám rady!)
   </p>
   <p>
    Pán J. Garaj končí takto: „Ale ešte pred vyjadrením tejto nespokojnosti, keď uvádza, že
         Bánička nemohla citovať po latinsky, poznať dejepis Zvolenskej stolice atď., teda ešte pred
         týmito slovami: ,Tak sa zdá, (Vansová) študovala dobu, o ktorej píše‘, akosi pochyboval o
         Vansovej znalosti
    <span class="emphasis">
     <em>
      materiálu
     </em>
    </span>
    (nie
    <span class="emphasis">
     <em>
      doby
     </em>
    </span>
    , ale
         materiálu!) k týmto udalostiam. I keď nepripomenieme, že si p. Jégé protirečí, jednako
         nemôžeme pustiť zo zreteľa, že kritik nezaoberal sa dostatočne vecou, ktorú posudzoval,
         lebo na prameň, odkiaľ čerpala Vansová, musí prísť i veľmi zbežný čitateľ.“
   </p>
   <p>
    Na toto podotýkam, že z toho, že pani Vansová poznala aktový atď. materiál, nenasleduje
         s
    <span class="emphasis">
     <em>
      istotou
     </em>
    </span>
    , že poznala i dobu, v ktorej sa proces zbehol.
   </p>
   <p>
    Vôbec sa pán Garaj i v tom veľmi mýli, keď si namýšľa, že niekto je „nepraktickým
         človekom“ preto, lebo napísal 277 strán, aby ukázal, že „človečenstvo trpelo, a akými
         ohromnými krokmi kráča napred“.
   </p>
   <p>
    Zrejme si myslí, že stačí spomenúť technický a vedecký pokrok, aby sme videli tú ohromnú
         premenu. Nuž, mýli sa. Na to, aby sme sa presvedčili, z akého bahna, biedy, surovosti,
         chorôb, prenasledovania, každodenného útlaku, strašnej povery atď. atď. človečenstvo
         vyviazlo, je potrebné podať život, cítenie a myslenie minulých pokolení. Z tohto železnice
         nevyviazli a z vypočítania pokroku vedy a techniky si neutvorí nikto predstavu, ako
         prabiedne žili naši predkovia v porovnaní s nami.
   </p>
   <p>
    Je veru smutné, že pán Garaj nevie, že o týchto predmetoch napísali bibliotéky, a tak sa
         mu môže zdať „nepraktickosťou“ podanie ohromného obrázku tých ťažkých časov „až“ na 277
         stranách.
   </p>
   <p>
    A ešte smutnejšie je, že takto pripravení páni súdia o práci serióznych mužov!
   </p>
   <p>
    <span class="emphasis">
     <em>
      Ľudová politika 1927
     </em>
    </span>
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2582141" name="ftn.id2582141">
        112
       </a>
       ]
      </sup>
      Ľudová politika 3, 1927, č. 261, s. 2; č. 262, s. 2; č. 263, s. 2.
     </p>
    </div>
    <div class="footnote">
     <p>
      <sup>
       [
       <a class="para" href="#id2582165" name="ftn.id2582165">
        113
       </a>
       ]
      </sup>
      <span class="emphasis">
       <em>
        Kritik Slovenského denníka pán Z.
       </em>
      </span>
      — L. N. Zvěřina (1891 —
               1980), po prevrate prišiel na Slovensko ako stredoškolský profesor, pravidelne
               referoval o knihách v Slovenskom denníku a inde, písal (po slovensky) poéziu i prózu.
               Jégé reaguje na Zvěřinovu recenziu knihy Z dávnych časov (Slov. denník 1927, č. 247,
               s. 1)
     </p>
    </div>
    <div class="footnote">
     <p>
      <sup>
       [
       <a class="para" href="#id2582226" name="ftn.id2582226">
        114
       </a>
       ]
      </sup>
      <span class="emphasis">
       <em>
        papirmašé
       </em>
      </span>
      — (z fr.) papierovina
     </p>
    </div>
    <div class="footnote">
     <p>
      <sup>
       [
       <a class="para" href="#id2582246" name="ftn.id2582246">
        115
       </a>
       ]
      </sup>
      <span class="emphasis">
       <em>
        Botokudi
       </em>
      </span>
      — indiánsky kmeň v Brazílii
     </p>
    </div>
    <div class="footnote">
     <p>
      <sup>
       [
       <a class="para" href="#id2582290" name="ftn.id2582290">
        116
       </a>
       ]
      </sup>
      <span class="emphasis">
       <em>
        a tout prix
       </em>
      </span>
      — (fr.) za každú cenu
     </p>
    </div>
    <div class="footnote">
     <p>
      <sup>
       [
       <a class="para" href="#id2582327" name="ftn.id2582327">
        117
       </a>
       ]
      </sup>
      <span class="emphasis">
       <em>
        Lübke-Semran: Kunstgeschichte
       </em>
      </span>
      — ide o dielo Wilhelma Lübkeho
               (1826 — 1893), nemeckého historika umenia, Grundriss der Kunstgeschichte (1860), na
               ktorom pracoval aj Semran
     </p>
    </div>
    <div class="footnote">
     <p>
      <sup>
       [
       <a class="para" href="#id2582358" name="ftn.id2582358">
        118
       </a>
       ]
      </sup>
      <span class="emphasis">
       <em>
        pán A. M. v Prúdoch
       </em>
      </span>
      — Andrej Mráz (Prúdy 11, 1927, č. 6, s.
               374 — 5). Mráz vyzdvihol historické novely Jégého a kritizoval poviedky zo
               súčasnosti, ktoré „ďaleko zaostávajú za prvými. Sú duchaplné, príhoda popisovaná
               barvite, ale bez onoho rozpiatia, plnosti a vnútornej istoty, s akou sa zmocňuje Jégé
               svojich historických námetov“
     </p>
    </div>
    <div class="footnote">
     <p>
      <sup>
       [
       <a class="para" href="#id2582386" name="ftn.id2582386">
        119
       </a>
       ]
      </sup>
      <span class="emphasis">
       <em>
        epiteta ornantia
       </em>
      </span>
      — (lat.) ozdobné prívlastky
     </p>
    </div>
    <div class="footnote">
     <p>
      <sup>
       [
       <a class="para" href="#id2582453" name="ftn.id2582453">
        120
       </a>
       ]
      </sup>
      <span class="emphasis">
       <em>
        Pán J. Garaj napísal do Prúdov článok
       </em>
      </span>
      — Ján Garaj: Vansovej
               pramene a Kliatba. Prúdy 11, 1927, č. 8, s. 516 — 520
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2582779">
       </a>
       Glosa k literárnej tvorbe
      </h2>
     </div>
    </div>
   </div>
   <p>
   </p>
   <p>
    <sup>
     [
     <a class="footnote" href="#ftn.id2582790" name="id2582790">
      121
     </a>
     ]
    </sup>
   </p>
   <p>
    (Tendencia v literatúre a kritike.)
   </p>
   <p>
    Čitateľa zaujíma v básnických dielach najpálčivejšie jeho vlastný ľudský osud. Zaujímajú
         nás pocity lásky, nenávisti, žiarlivosti atď. bez ohľadu na politiku alebo kadejaké
         sociologické alebo iné náuky. Jedným slovom: zaujíma nás opis ľudského osudu, písaného bez
         každej tendencie. Tendencia pokrokom (alebo odlišným zmýšľaním čitateľa) tratí podklad a
         dielo mizne s ním. Oslavovaného Ibsena už dnes začína zastierať tôňa nevšímavosti.
         Boje-bôle Achila, tragédie starých Grékov, nehovoriac ani o modernejších klasikoch, sú také
         živé, ako keď ich vytvorili ich pôvodcovia. Láska Manon Lescaut a Paula a Virginie
    <sup>
     [
     <a class="footnote" href="#ftn.id2582826" name="id2582826">
      122
     </a>
     ]
    </sup>
    nás dojíma i dnes; Merimée, Stendhal, Balzac, Flaubert, Goethe, George Eliot,
         Thackeray, Puškin, Gogoľ atď. atď., všetci sú takí čerství, ako boli za života. Kým svojho
         času najčítanejšie, tendenčné diela nevezme dnes nikto do rúk. Kto čítal dnes napríklad
         Beecher-Stoweovej Chalúpku strýčka Toma? Niet jej ani v Tauchnitzovej
    <sup>
     [
     <a class="footnote" href="#ftn.id2582856" name="id2582856">
      123
     </a>
     ]
    </sup>
    zbierke britských autorov! A pred šesťdesiatimi-sedemdesiatimi rokmi možno
         nebolo na zemeguli inteligenta, ktorý by ju nebol poznal.
   </p>
   <p>
    Dokladov bolo by mnoho. Porovnajte napríklad Wellsov tendenčný román Arnold Clessold
    <sup>
     [
     <a class="footnote" href="#ftn.id2582881" name="id2582881">
      124
     </a>
     ]
    </sup>
    s netendenčným a starším románom Hardyho
    <sup>
     [
     <a class="footnote" href="#ftn.id2582894" name="id2582894">
      125
     </a>
     ]
    </sup>
    Nepatrným Judom (Jude the Obscure) a hoci je Wells jeden z najrozhľadenejších a
         z najčítanejších, romanciérov tejto doby, budete rozumieť, že všetky jeho politické a
         sociologické vývody nebudú mať o niekoľko krátkych rokov nijakú cenu, a tak i celý jeho
         román stratí všetku príťažlivosť, kým skutočne nepatrného, skromného Judu budú ľudia čítať,
         ako to robia od štyridsiatych rokov podnes.
   </p>
   <p>
    Nikto nevie vopred povedať, ako sa človečenstvo bude ďalej vyvíjať a aký smer ono vezme.
         To nepodlieha výpočtu. Nevypočítame ani tok prírody, ani náhly obrat, ktorý vše dal a môže
         zase dať ľudstvu veľký génius. Všetko závisí od mnohých, nepredvídaných udalostí, že
         prorokovať niečo je síce možné, ale asi sotva s akou-takou istotou, že sa proroctvo i
         splní. Niet na svete toho, ako Budha, objektívneho človeka, ktorého by v špekulácii
         nemýlili rozličné sympatie a túžby. Spisovateľ musí mať podľa možnosti úplnú slobodu
         tvoriť, čo a ako chce. On najlepšie cíti, čím je naplnená jeho duša, a ako by mal jej obsah
         podať, aby uchvátil svojich čitateľov. Mladí, sveta neskúsení, literatúry základnejšie
         nepoznajúci autori sú ľahko vznetliví, chytí ich každá nápadnejšie napísaná kniha, imponujú
         im novšie smery, o ktorých sú presvedčení — nepoznajúc iné — že oni sú jedinými nositeľmi
         pravdy, a to preto, lebo ona je skutočne jediná, ktorú dosiaľ poznali. Nepovážia, že každá
         generácia má tiež svoje „absolútne“ pravdy, ktoré o niekoľko rokov zmiznú viac-menej z
         pódia života a umeleckej tvorby. Pred tridsiatimi rokmi sa šaleli slovenskí mládenci za
         Tolstým, dnes sa mnohí šalejú za silenou originalitou moderných Rusov. A jednako,
         porovnajme Vojnu a mier s Erenburgom alebo s inými jeho kolegami! Aký rozdiel!
   </p>
   <p>
    Skúsenosť učí, že v pravde len jeden smer trvá, odkedy umenie jestvuje. To je čo
         najpravdivejšie a najúchvatnejšie podanie ľudského života a cítenia, a to spôsobom čo
         najúčinnejším, totiž najzrozumiteľnejším. To je ten stály horský potok, ktorý okúzľoval
         našich predkov a okúzľuje nás a bude radosťou a potechou budúcich pokolení. Nad ním brnkajú
         rôzne chrobáky, motýliky a ovady. Ale to všetko zmizne behom času a mení sa podľa rokov a
         období.
   </p>
   <p>
    Nechcem a nenapadá mi vôbec zatracovať tendenčnú spisbu. Ona má zaiste svoju veľkú
         oprávnenosť a je i potrebná. Ale nech sa ňou zaoberajú ľudia na to povolaní, poznajúci
         život základne a cítiaci k nej opravdovú vôľu a nadanie.
   </p>
   <p>
    Nič nie je teraz ľahšie, ako prorokovať istým kritikom, že o niekoľko krátkych rokov
         budú celkom inakšie súdiť, ako dnes. Mnohí, podľa mládeneckých zvykov, hodili všetkých
         dávnejších spisovateľov medzi starinu. Dnes však, podľa ruských vzorov, začínajú znovu
         uznávať Puškina, Gogoľa. Hanblivo síce, nachádzajúc v nich ako na výhovorku socialistické
         zložky.
   </p>
   <p>
    Keby si títo ľudia všetko dobre rozmysleli, museli by pochopiť, aký je to posmech
         uznávať vysokú umeleckú úroveň Puškina len preto, lebo mal súcit s chudobou! A na tom istom
         podklade odstaví jeden z tých pánov, nie bez úškľabku, Hollého a Hviezdoslava, lebo vraj
         necítili s biednymi! Nechcem dokazovať, ako sa ten kritik mýli v tomto ohľade, poznamenávam
         len toľko, že sotvakto dokázal svoju úplnú nepovolanosť vysloviť kritickú mienku o
         umeleckom diele tak pádne ako tento kritik, nevediaci precítiť a chápať nielen prekrásne
         diela Puškinove, ktorý z čisto umeleckého stanoviska zaujíma možno najvyššie miesto medzi
         ruskými spisovateľmi, ale i také výrazné, ani v tvrdom kove razené myšlienky a city
         Hviezdoslavove, ktoré hýbali a hýbu umom a srdcom nielen Slováka, ale i každého človeka
         majúceho pochop o ideách, ktoré viedli a vedú človečenstvo na jeho ceste k šťastiu a
         spokojnosti. Ako ľahko by bolo stať sa veľkým spisovateľom, keby recept týchto pánov bol
         niečo hoden! Treba len ich spôsobom nad hociktorým na jarmoku gajdujúcim žobrákom
         zanariekať a je to. Zaiste možno tvoriť cenné dielo i opisom žobráka, ale len vtedy, keď
         jeho život základne pochopím a vhĺbim sa doňho s cítiacou dušou, ale nie keď budem o ňom
         rozprávať stranícke táraniny. Niektorí módni spisovatelia u nás nemajú ani zdania o tom,
         ako žije proletár a vôbec chudoba. Oni prepisujú jednoducho v rozličných románoch vyčítané
         zážitky a city na našu chudobu. Poznám hodne cudzích a našich (i českých) sociálnych
         románov. Sú to zväčša na teatrálnych štulách chodiace, neživé, mechanické s nedostatkom
         každej objektívnosti kreslené hračky.
   </p>
   <p>
    Mne záleží na tom, aby sme neboli predpojatí, slepo jednostranní, nespravodliví,
         zaslepení len jednou ideou. Majme srdce ku každému, hľadajme zrnko šľachetnosti všade a
         odsúďme zlosť tiež všade, kde sa nachádza, bez rozdielu stavu a politického presvedčenia.
         Neštvime ľudí oproti sebe…
   </p>
   <p>
    <span class="emphasis">
     <em>
      Slovenské dielo 1929
     </em>
    </span>
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2582790" name="ftn.id2582790">
        121
       </a>
       ]
      </sup>
      Slovenské dielo 1, 1929, č. 1, s. 49 — 50.
     </p>
    </div>
    <div class="footnote">
     <p>
      <sup>
       [
       <a class="para" href="#id2582826" name="ftn.id2582826">
        122
       </a>
       ]
      </sup>
      <span class="emphasis">
       <em>
        Láska Manon Lescaut a Paula a Virginie
       </em>
      </span>
      — Manon Lescaut,
               hrdinka rovnomenného románu Abbé Prévosta (1697 — 1763), z roku 1731; Paul a
               Virginia, hrdinovia rovnomenného románu B. de Saint-Pierre (1737 — 1814), z roku
               1781; oba romány sú príbehmi osudovej lásky
     </p>
    </div>
    <div class="footnote">
     <p>
      <sup>
       [
       <a class="para" href="#id2582856" name="ftn.id2582856">
        123
       </a>
       ]
      </sup>
      <span class="emphasis">
       <em>
        Tauchnitz
       </em>
      </span>
      — lipské vydavateľstvo, ktoré od r. 1841 vydávalo
               anglických autorov v origináli (Collection of British and American authors)
     </p>
    </div>
    <div class="footnote">
     <p>
      <sup>
       [
       <a class="para" href="#id2582881" name="ftn.id2582881">
        124
       </a>
       ]
      </sup>
      <span class="emphasis">
       <em>
        H. G. Wells: Arnold Clesold
       </em>
      </span>
      — správne: The World of Mr.
               Clissold (1926)
     </p>
    </div>
    <div class="footnote">
     <p>
      <sup>
       [
       <a class="para" href="#id2582894" name="ftn.id2582894">
        125
       </a>
       ]
      </sup>
      <span class="emphasis">
       <em>
        Thomas Hardy
       </em>
      </span>
      (1840 — 1928), anglický realistický autor, jeho
               román Neblahý Juda vyšiel roku 1896
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2583085">
       </a>
       Sigrid Undsetová
      </h2>
     </div>
    </div>
   </div>
   <p>
   </p>
   <p>
    <sup>
     [
     <a class="footnote" href="#ftn.id2583096" name="id2583096">
      126
     </a>
     ]
    </sup>
   </p>
   <p>
    Ľudstvo nikdy nebolo spokojné a nikdy nebude.
   </p>
   <p>
    Keď si predstavíme, ako žili ľudia čo len pred sto rokmi, musíme uznať, že v porovnaní s
         nami mali byť ozaj prečo nespokojní. Bývali v biednych domcoch, v nečistých obciach,
         vystavení stále nákazám: cholera, horúčky neprestávali ich kosiť. Deti im mreli ani muchy
         na jeseň. Cesty boli biedne, strežené zbojníkmi. Súdnictvo sa zapodievalo väčšími právami
         za celé generácie, procesy menších ľudí končievalo obratom ruky bez akýchkoľvek apelátov.
         Hlavné dôvody boli podplatky, ktorými alegovali
    <sup>
     [
     <a class="footnote" href="#ftn.id2583125" name="id2583125">
      127
     </a>
     ]
    </sup>
    stránky. Nemocnice a väzenia tvorili vhodný predmet krvavých románov. Pritom
         bol rozdiel stavov veľmi citeľný: pán, zeman bol malý pánboh; mešťan, sedliak bol bez
         práva.
   </p>
   <p>
    Keby bol vtedajším ľuďom niekto vykreslil náš terajší stav so všetkými jeho
         vymoženosťami, boli by si mysleli, že im rozpráva bájky a boli by bývali presvedčení, že
         keby sa to všetko splnilo, bol by svet v každom ohľade spokojný. Veď, nehľadiac na množstvo
         technických vynálezov, aký ohromný je pokrok i v spoločenskom ohľade! Ľudia, stavy sa
         neuveriteľným spôsobom priblížili k sebe. Nahliada sa všeobecne, že majetkove a spoločensky
         skromnejšie postavené triedy sú nielen na to na svete, aby sa vykorisťovali a aby slúžili
         za stroje, prípadne za pôžitkové články pre triedy mocnejšie, ale že sú to ľudia, majúci
         tiež nároky na radosti života a že je povinnosťou zámožných tried im k tomu dopomáhať
         nielen z ohľadu spravodlivosti, ale i cieľuprimeranosti.
   </p>
   <p>
    Každý nepredpojatý pozorovateľ musí uznať, že je pokrok na ceste príjemnejšieho života
         skutočne ohromný, a jednako je nespokojnosť a netrpezlivosť naša ešte väčšia, než bola u
         našich predkov. Prečo je to?
   </p>
   <p>
    Naši predkovia pred sto rokmi žili ešte v beznádejnom stave, oddaní osudu; ich výhľady
         na zlepšenie položenia boli nepatrné. A keď sa i jednotlivci borili za nápravy, veľké masy
         sa o tom ani nedopočuli. Dnes je ľudstvo preorané, posiate najrozličnejšími návrhmi na
         zlepšenie svojho stavu. Nápravy tak chytro nejdú, ako by sme si to želali, a preto sme
         netrpezliví, lebo sa náš život míňa, a hoci sa nám i ukazujú niektoré záblesky vytúženého
         raja, sme jednako ďaleko od neho.
   </p>
   <p>
    Predstavujúc si blaženú budúcnosť, trápia nás ťažkosti a nedostatky prítomnosti, a preto
         hľadíme na svoj terajší stav s omnoho väčšou nechuťou a odporom, než kedysi. Mnohí sú
         vštvaní až do krajnej nenávisti, ktorá sa vyráža v rozličných spásonosných teóriách a
         systémoch, neľakajúcich sa ani krvavých prevratov. Nič nie je istejšie ako to, že nijakým
         systémom, nijakou nápravou neurobíme ľudstvo spokojným so svojím stavom…
   </p>
   <p>
    Všeobecná nespokojnosť panuje i v beletrii.
   </p>
   <p>
    Ľudstvo vojnou urobilo na sebe ukrutné harakiri, ktorého následky cíti na celom tele.
         Duša sa v ňom trasie vystátymi bolesťami. Od vojny uteká; všetko, čo by ju mohlo
         zapríčiniť, je mu hrozné, a preto i myšlienkove vývodia dnes v motanici najrozličnejších
         smerov tie, ktoré hľadia národy — štáty zmierniť. Náboženské a sociologické ideológie,
         stojace na základoch týchto smerov, vedú. Na nešťastie majú obidve veľké nedostatky. Jeden
         je, že sa neznášajú, už i preto nie, lebo majú protichodné filozofické podklady. Druhý je,
         že socializmus, hlásajúc spojenie proletárov celého sveta, zároveň vedie vojnu proti
         všetkým ostatným triedam. Náboženstvá, najmä katolicizmus, chcú spojiť bez rozdielu stavov
         a národností všetkých svojich veriacich, lenže iba veriacich. Oproti inovercom stoja na
         strmo odmietavom stanovisku. Pri takýchto pomeroch sa ťažko rodí kolektivizmus, ktorý by
         mal už raz bezrozdielne do jedného tábora zohnať ľudstvo, aby ono stavalo jednomyseľne
         chrám svojej spokojnosti a svojho blaha.
   </p>
   <p>
    Bohužiaľ, nepadajú rozdiely stavovské nikde /…/ a nepadajú ani náboženské a tobôž už
         naskrze nemôžu padnúť ani národnostné. Tieto, pravda, najmenej. Skorej si môžeme predstaviť
         premenu viery, skorej stvoríme rovnosť medzi stavmi, ale zotrieť národnosti je — aspoň
         predbežne — chiméra. Možno naučiť národy nevražiť na seba vzájomne, azda sa časom
         vychovajú, aby nehľadali svoje blaho v pokorení a v zničení druhého, aby si k svojmu
         zveľatku podali pomocné ruky, aby závodili v hľadaní všeobecného blaha, ale nacionalizmus
         sa zotrieť nedá práve tak, ako nemožno zničiť „národ“ vôbec. A kým budú rozdielne národy,
         bude i rozdielne národné cítenie.
   </p>
   <p>
    Preto škoda daromnej práce na vykynoženie a potláčanie nacionalizmu. Obráťme svoju
         námahu na vzájomné, úprimné dorozumenie, ale nie na rúcanie niečoho, čo sa zvaliť nedá. Bol
         by to boj proti zrejmým zákonom prírody.
   </p>
   <p>
    Národnostné presvedčenie, hrdosť na svoj národ, na jeho údel v ľudských dejinách je v
         ľudstve vzpruha vzácna. Len nebuďme hrdí na Caesarov, Napoleonov, ale na Newtonov a
         Pasteurov. Nijaká bitka na svete nevyváži pre človečenstvo to blaho, ktoré mu vydobyl
         jediný Pasteur.
   </p>
   <p>
    Zo všeobecnej nespokojnosti a rozdráždenosti vyplýva i naša terajšia uprílišnená kritika
         a odsudzovanie všetkých doterajších zariadení a ustanovizní.
   </p>
   <p>
    Isté je, že človek nevie nič dokonalé vymyslieť. Nemôže byť nijaká ustanovizeň dokonalá,
         lebo ju ľudia svojimi nedostatkami skazia. Áno, máločo možno s väčšou určitosťou
         predpovedať, ako to, že niet takého sociálneho alebo náboženského systému, podľa ktorého
         vytvorené spoločenské zariadenia by uspokojili celý svet. Teoreticky sa môže zdať dokonalý,
         ale ako sa začne uskutočňovať, ukážu sa jeho nedostatky.
   </p>
   <p>
    Všetky tieto myšlienky majú ohlas v svetovej literatúre a majú ho i v našej.
   </p>
   <p>
    Je oprávnené, keď upozorňujeme i peknou literatúrou na chyby našich inštitúcií preto,
         aby sme sa im vyhli, ale je chyba, keď podkopávame ich základy, nevediac stvoriť na ich
         miesto niečo lepšie.
   </p>
   <p>
    Napádame štát, terajšie spoločenské zriadenie, náboženstvo, rodinu, manželstvo, súdy,
         školy, vôbec celé zariadenie nášho života, utvorené mnohotisícročnou bolestnou a krvavou
         skúsenosťou v nádeji, že možno voľnejším životom urobíme ľudstvo blaženejším. Človek môže
         byť spokojný, len keď opanuje svoje pudy a chtíče.
   </p>
   <p>
    Spisovatelia dnešných literatúr, ktorí tendenčne napádajú dnešné ustanovizne, nemajú
         pravdu. Lebo nie je tak chyba v ustanovizniach, ako v ľuďoch. Manželstvo je ideálne
         dokonalá forma spolužitia pre dvoch múdrych, šľachetných ľudí. Pre dvoch pôžitkárskych
         nemravníkov nie. Dobrým ľuďom je rodina mysliteľne najmilšie združenie. Surovým, sebeckým
         ozembuchom je ťažkým putom. Dobrý sudca spravodlivo súdi i v zle zostavenom súde pri
         nezodpovedajúcich zákonoch, zlý ani v ideálne dokonalom. Nesvedomitého lekára nijaká
         lekárska komora neurobí ľudomilom. A tak je to s každým povolaním. Niet ľahšej veci, ako
         posudzovať a satirizovať, že takéto ustanovizne ľudia trpia. Ale niet ťažšej, ako navrhnúť
         také ustanovizne, ktoré by prinútili ľudí byť dokonalými.
   </p>
   <p>
    Jedine možná cesta skutočného pokroku je dvíhanie duševnej, a tak i mravnej úrovne
         človečenstva.
   </p>
   <p>
    Ako v živote, dosť rozličných smerov je i v literatúre. I čo sa obsahu týka, i čo formy
         spôsobu beletristického podania. Mnohé z nich sú bez veľkého uvažovania hodné odsúdenia.
         Nech každý spisovateľ, ktorý chce účinkovať na široké kruhy, počíta s tým, že ohromná
         väčšina i vážneho obecenstva nie je náchylná lúštiť hádanky len preto, aby sa presvedčila,
         že myšlienka, ktorú s námahou vykutala zo zakuklenia, nebola hodná tej námahy. Už sám
         zapletenejší sloh odpudí mnoho čitateľov, a keď spisovateľ ešte kadejakými kotrmelcami a
         zvláštnosťami (vynechávanie majuskúl a interpunkcie; neoznačovanie toho, ktorá osoba hovorí
         atď.) sťaží porozumenie, tak čitateľ prosto odloží jeho knihu, ktorá obyčajne ani obsahovo
         nestojí za prácu, ktorú by neskromný spisovateľ ukladal dnes tiež netrpezlivému a
         všelijakými starosťami štvanému človeku. Všetky myšlienkové alebo slohové skoky, „hlboké
         pozorovania a poznámky“, ktorých zmysel len tušiť možno, nech si spisovateľ odloží do
         svojho osobného archívu pre najprivátnejšiu potrebu.
   </p>
   <p>
    Poukazuje na úplné neporozumenie ducha umenia, keď niekto odsúdi dnes nejaké dielo
         preto, lebo je romantické, klasicistické, naturalistické alebo historické, keďže sú tieto
         smery dnes nie časové.
   </p>
   <p>
    S najväčším pôžitkom čítame Sofokla alebo Aristofana; Iliada nám je prameňom pôžitku,
         ktorý nikdy nesklamal; Metamorfózy Ovídiove, Aeneis, Divina commedia, Moliere, Racine,
         Shakespeare, Goethe, Schiller, Puškin, francúzski romanciéri minulého storočia, Byron,
         anglickí humoristi a satirici, mnohí Rusi bez najmenšieho ohľadu na ich smer, každého
         zdvihnú do siedmeho neba, kto má zmysel pre umelecké diela, kto vie a cíti, čo je umenie a
         pozná nevypovedateľne skvostnú dojatosť, ktorú vzbudzujú takéto diela! Čo ma je po tom, že
         je Hugova Notre Dame dnes v zastaralom smere písaná? Nech napíše dnešný spisovateľ nového
         Shakespearovho Julia Caesara alebo Calderonov Život je sen; nech venuje čas na stvorenie
         nového Mizantropa, hoci i s jeho troma jednotkami! Uznáme ho za veľkého majstra, hoci nemá
         ani čuchu o moderných superexpresionistických a štylistických a skladbových fígľoch!
   </p>
   <p>
    Hlavná vec je byť skutočným umelcom, ktorý najlepšie vie, aké spracovanie vyžaduje jeho
         námet. Jeden zo slovenských kritikov ostro brojí proti historizmu. Aká je to nerozvážnosť!
   </p>
   <p>
    Nikdy sa umenie nezriekne tých nepriezorných možností umeleckého tvorenia, ktoré
         poskytujú zašlé časy so svojimi nevypočítateľnými drámami a s nevyčerpateľným kaleidoskopom
         najrozmanitejších obrazov, citov a myšlienok. A prečo by sa i malo zriecť? Aby maľovalo
         práve len suchopar dnešných politických škriepok?
   </p>
   <p>
    Predstavme si život bez potešenia, spôsobovaného umením, a dostaneme holú púšť,
         odoberajúcu každú vôľu k životu.
   </p>
   <p>
    *
   </p>
   <p>
    Kristína, dcéra Lavransova, román Sigrid Undsetovej, je jedným z tých dnes tak
         zriedkavých majákov, ktoré svojou idealistickou žiarou široko okolo seba osvetľujú pusté
         vody tendenčnej umeleckej tvorby.
   </p>
   <p>
    Tento román, ktorý v trojzväzkovom nemeckom preklade S. Sandmeierovom (nakl. Rütten u.
         Loening vo Frankfurte nad Mohanom) vydáva 1616 strán, je možno najskvostnejšie umelecké
         dielo ostatných rokov, a ako mlčali o ňom naše kritiky! Kto z nás poznal Sigrid Undsetovú,
         kým ju nevyzdvihlo na svetové pódium udelenie Nobelovej ceny?
    <sup>
     [
     <a class="footnote" href="#ftn.id2583530" name="id2583530">
      128
     </a>
     ]
    </sup>
   </p>
   <p>
    A niet sa čo diviť, veď dnes Pegasa nedobre zapriahli do politického jarma, a Kristína,
         dcéra Lavransova, stojí ďaleko od všetkých moderných smerov. /…/ Je to najčistejší
         nacionalizmus; je to na hlboko kresťanskom myšlienkovom základe vytvorený historický román,
         ktorý je taký ďaleký od všetkých nových smerov, že mohol byť smelo napísaný hoc i pred sto
         rokmi. Možno veľký znalec literatúr by našiel v ňom vyslovenejšie literárne zložky moderné.
   </p>
   <p>
    Aký obdivuhodný príklad krásneho nacionalizmu sú mnohé diela Nórov! Tento malý, sotva
         dva milióny duší počítajúci národ, ktorý i pri úplnom ignorovaní hesiel internacionalizmu
         strhol celú zemeguľu, aby ho počúvala a obdivovala!
   </p>
   <p>
    Dokazuje to nie tendenčnými, štvavými dielami, ale najvýstižnejšou kresbou životov
         všeľudských na základoch vysoko mravných.
   </p>
   <p>
    Dej Kristiny, dcéry Lavransovej, sa odohráva v 14. storočí v Nórsku; jeho duševný
         podklad je živé kresťanstvo, ešte v tie časy katolicizmus, ktorý je tým výraznejšie a
         pôsobivejšie vystihnutý, lebo Undsetová sama prestúpila z presvedčenia a ťahaná len sklonom
         duše k tejto mysticizmu oddanej vieronauke. A veruže je veľmi málo tých vyslovene
         katolíckych románov, ktoré by, tak hlboko objasňujúc, prerývali dušu uchvacujúcimi
         myšlienkami veľkých katolíckych cirkevných mysliteľov a básnikov, ako sa to deje v tomto
         diele primeranými skutkami, ťažkými utrpeniami a úprimným kajaním.
   </p>
   <p>
    Kristína, dcéra bohatého sedliaka, ktorý má rodinné spojenia i s najvyššou šľachtou,
         osoba mocných citov, dobrých, šľachetných náchylností, ale i premáhajúcich náruživostí,
         ktoré životom rozdúchané vše vyblkujú, je vohnatá nimi do ťažkých chýb a priestupkov.
         Zakaždým nahliada svoje poklesky a hľadí ich ľútosťou a do krajnosti idúcim kajaním
         odpykať.
   </p>
   <p>
    Ako hlboko chápaná je kresba života tejto znamenitej ženy! I pri najlepších
         predsavzatiach, i pri srdci plnom najčistejšej oddanosti k rodičom, manželovi a ostatnej
         rodine, ju tok života tak unáša, že všetkým zapríčiňuje len samé bôle. Jej celá vôľa ju
         ženie oblažiť všetkých, a jednako v rozpore rozličných povinností a citov sa často, hoci aj
         uznania hodným spôsobom, rozhodne tak, že rozťatím tragického uzla trpí i ona i jej
         najmilší.
   </p>
   <p>
    Svojim rodičom, ktorí sú obidvaja znamenití ľudia, privodí najväčší žiaľ, vydajúc sa nie
         za muža, ktorého jej našli, za šľachetného Šimona (urobiac tým krok, ktorým jej osud bol
         spečatený), ale za ľahtikárskeho Erlenda, ktorý i pri niektorých pekných vlastnostiach
         jednako je pre svoju fantastičnosť človekom vykoľajeným, zapríčinivším jej a celému rodu
         najväčšie straty, utrpenia a srdcervúce starosti a bôle.
   </p>
   <p>
    S Erlendom mala sedem synov, tiež zdroje len samého utrpenia, ktorí žili a pomreli,
         nechápajúc svoju mater tak ako ich otec, nerozumejúci si nikdy so svojou ženou. Telesne sa
         mali radi, starali sa jeden o druhého, ale duševne si boli vždy cudzí. A žena, ktorá
         neodstúpila nikdy, ani myšlienkou, od rovnej cesty manželskej čistoty, jednako bola
         upodozrievaná viac ráz z nevery, naposledy, už temer umierajúca, musela dokazovať svoju
         čistotu i príšerným činom prenášania mŕtvoly na mor umretej ženy.
   </p>
   <p>
    V obšírnom (z ohľadu umeleckej skladby priobšírnom) románe je veľké množstvo udalostí,
         týkajúcich sa priamo Kristíny, veď celý jej život je dopodrobna, často i vyslovene
         naturalisticky (jej prvý pôrod) opísaný. Okrem toho je v ňom mnoho epizód, týkajúcich sa
         veľkého množstva osôb, majúcich akú-takú účasť s hlavným dejom. Kresba, plná folklóru,
         zvykov, spevov, kultúry veku a národa ide často do podrobností. Kraj, klimatickými pomermi
         privodené zmeny počasia vidíme, akoby sme v nich žili. Postavy sú všetky trefné a životné,
         hoci nie s tou výstižnosťou podané ako napríklad postavy Vojny a mieru. Ale žijeme s tými
         ľuďmi, bývame, jeme, spíme, milujeme, hodujeme, opíjame sa, trpíme a hrešíme s nimi.
         Predstaví nám celý rad kňazov, mníchov, sedliakov, rytierov, veľmožov, i samého kráľa.
         Všetko to ľudia žijúci skutočným životom, a nie vybásnené schémy. Dostaneme úplný obraz
         celej tej doby, ťažkej, smutnej, v porovnaní s dnešnými pomermi nevypovedateľne trudnej.
         Poznáme rozličné ženské povahy, všetky tiež dýchajúce skutočným životom a hnané všetkými
         cnosťami a hriechmi, ktoré sú naším údelom. A pritom, napriek tomu že si tí ľudia zaviňujú
         najväčšie utrpenia, skoro všetci v základe nie sú zlí. Celá to ohromná panoráma je
         podmaľovaná dobrotou spisovateľkinho srdca. Ľudia sa prenasledujú, zapríčiňujú si najväčšie
         utrpenia, poháňaní mravnými zásadami, z neporozumenia a z neznalosti pomerov.
   </p>
   <p>
    Koľko by tu bolo príčin k najtmavšiemu pesimizmu! A po prečítaní jednako odložíme knihu
         s uspokojením. A s akým vysokým uspokojením! Príčina toho je, že všetci tí trpitelia
         znášajú svoj osud, oddaní do vôle božej. Prenášajú najväčšie bolesti, nachádzajúc ich cieľ
         v nepochopiteľnom riadení božom. Máloktoré dielo nás tak presvedčí o veľkom požehnaní živej
         viery v boha ako tento prekrásny román.
   </p>
   <p>
    Je to i pádny dôkaz ohromného pokroku blahobytu v našich časoch, keď sa terajší ľudkovia
         stavajú na svoje slabé nôžky, namýšľajúc si, že sa obídu bez boha. A pritom ich najmenšia
         nehoda vyvráti z rovnováhy: keď sa zakolíšu alebo padnú, niet tej nadprirodzenej bytosti, u
         ktorej by nežobronili o milosť, alebo ktorú by nepreklínali.
   </p>
   <p>
    Po prečítaní tohto diela sa nám pod dojmom opísaných ťažkých životných bremien,
         prenesených s hrdinskou trpezlivosťou, naše moderné romány zdajú veľmi malicherné.
   </p>
   <p>
    Nebolo väčšieho martýra života, ako Kristína Lavransová! Možno Antigona vzbudzuje
         podobné povznesenie ducha. Akí úbohí sú vedľa toho mnohí známi spisovatelia so svojimi
         postavičkami, robiacimi dojem trhových harlekýnov a pajácov! Aké sú malicherné ich
         maliciózne duchaplné kritiky dnešných pomerov so svojimi bohatými-chudobnými kupčíkmi a
         špekulantmi, viac-menej oplzlými a predajnými frajerkami, múdrejšími-sprostejšími ženskými,
         ktoré kupčia a všelijako špekulujú so svojím telom a duchom pre trochu toho životného
         pohodlia, ktoré je jediným cieľom ich jestvovania.
   </p>
   <p>
    Naša slovenská literatúra tiež bolestne postráda skutočným životom žijúcu postavu
         šľachetného muža, ktorý by bol za vzor v privátnom a verejnom účinkovaní a porovnanie s
         ktorým by ostro osvetlilo biedne životné zásady našich dnešných obchodníkov s hmotným a
         duševným majetkom národa.
   </p>
   <p>
    S takou postavou, ktorá by nebola pozošívaná z vechtíkov, vykradnutých z cudzích dielní,
         by sme sa dostali i na zápasisko svetových literatúr, a to tým skorej, čím by bola
         slovenskejšia.
   </p>
   <p>
    Kukučínov román Mať volá, hoci je vedený šľachetným duchom, takúto postavu nemá, a už ju
         vôbec nemá, podľa Mráza, údajne tolstojovským duchom nadchnutý Urbanov Živý bič, v ktorom
         zaiste ani Hlavaj, ani špiritistický fantóm Mrva nebude slúžiť nikomu za vzor. Už celkom
         neupotrebiteľný je v tomto ohľade pesimistický fantasta z Vámošovho románu Atómy boha. Na
         vytvorenie takej postavy je okrem značného umeleckého nadania potrebná do hĺbky idúca
         znalosť života, pevne ustálený svetový názor a úprimné oduševnenie za pokrok ľudstva.
   </p>
   <p>
    Takýmto spisovateľom sa dnes naša literatúra honosiť nemôže.
   </p>
   <p>
    Musíme čakať. Azda nám ho boh požehná!
   </p>
   <p>
    <span class="emphasis">
     <em>
      Slovenské pohľady 1929
     </em>
    </span>
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2583096" name="ftn.id2583096">
        126
       </a>
       ]
      </sup>
      Slovenské pohľady 45, 1929, č 4, s. 241 — 246; zb Jégé v kritike a spomienkach.
               Bratislava 1959, s. 615 — 622.
     </p>
    </div>
    <div class="footnote">
     <p>
      <sup>
       [
       <a class="para" href="#id2583125" name="ftn.id2583125">
        127
       </a>
       ]
      </sup>
      <span class="emphasis">
       <em>
        alegovať
       </em>
      </span>
      — (z lat.) citovať zo zákonov
     </p>
    </div>
    <div class="footnote">
     <p>
      <sup>
       [
       <a class="para" href="#id2583530" name="ftn.id2583530">
        128
       </a>
       ]
      </sup>
      <span class="emphasis">
       <em>
        kým ju nevydvihlo na svetové pódium udelenie Nobelovej ceny
       </em>
      </span>
      —
               S. Undsetová dostala Nobelovu cenu za literatúru roku 1928.
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2583828">
       </a>
       Winston Churchill,
      </h2>
     </div>
    </div>
   </div>
   <p>
   </p>
   <p>
    <sup>
     [
     <a class="footnote" href="#ftn.id2583839" name="id2583839">
      129
     </a>
     ]
    </sup>
   </p>
   <p>
    anglický minister, je iste vysokovzdelaný a inteligentný gentleman. V svojom diele
         Svetová kríza
    <sup>
     [
     <a class="footnote" href="#ftn.id2583854" name="id2583854">
      130
     </a>
     ]
    </sup>
    hovorí, že Nemci urobili tri základné chyby, ktoré zapríčinili ich porážku vo
         svetovej vojne. Prvá bola, že napadli Belgiu. Tento čin vnútil Anglicko, ktoré garantovalo
         neporušiteľnosť jej územia, do vojny, iste nie pekným očiam Belgie, ale sebe kvôli, o čom
         nás presvedčí krátky pohľad na mapu. Druhá chyba bola napádanie neutrálnych lodí ponorkami,
         následkom čoho im USA vypovedali vojnu. Tretia chyba bola, že z rozvráteného Ruska na
         francúzsky front prevedených milión vojakov zničili daromnými útokmi najmä na Angličanmi
         držané sommské zákopy.
    <sup>
     [
     <a class="footnote" href="#ftn.id2583896" name="id2583896">
      131
     </a>
     ]
    </sup>
    Keby si tie vojská boli zachovali ako rezervu, boli by od Dohody vynútili
         výhodnejší mier.
   </p>
   <p>
    Churchill je iste gentleman, ktorý nebude hovoriť naschvál nepravdu ani v politickom
         diele nie, kde je už od časov Chamurabiho
    <sup>
     [
     <a class="footnote" href="#ftn.id2583920" name="id2583920">
      132
     </a>
     ]
    </sup>
    nie unfair klamať. Ale jednako Angličanom slúžilo prepadnutie Belgie len za
         zámienku vypovedania vojny; skutočná príčina bola, že sa báli, aby po pravdepodobnom
         premožení Francie a Ruska neprišiel rad na Angliu. USA tiež nešli do vojny, že Nemci
         potopili nešľachetným spôsobom štyridsať-päťdesiat Američanov, ale preto, lebo sa báli, že
         ich súkmeňovci budú ubití, v ktorom prípade by bola aj ich koža v nebezpečenstve.
   </p>
   <p>
    Či by boli Nemci vynútili lepší pokoj, keby neboli obetovali tých milión ľudí na útoky,
         ktorými — nie celkom bezzákladne — úfali sa rozhodnúť vojnu, je tiež otázka. Lebo keby sa
         Američania boli odporom Nemcov vhriali do vojny a doviedli do Európy v prípade potreby ešte
         hoc i tri-štyri milióny vojakov, je veru otázka, aký by ten pokoj bol potom býval a čo by
         bolo trpelo Nemecko, keby sa bolo bojisko presunulo na jeho územie.
   </p>
   <p>
    Churchill vo svojej Svetovej kríze boj Francúzov v pomere k anglickému hodnotí dosť
         lacno a vedúci francúzski vojvodcovia: Petain,
    <sup>
     [
     <a class="footnote" href="#ftn.id2583972" name="id2583972">
      133
     </a>
     ]
    </sup>
    Joffre
    <sup>
     [
     <a class="footnote" href="#ftn.id2583987" name="id2583987">
      134
     </a>
     ]
    </sup>
    a Foch
    <sup>
     [
     <a class="footnote" href="#ftn.id2583999" name="id2583999">
      135
     </a>
     ]
    </sup>
    vychádzajú z jeho pera, v porovnaní s anglickým Haigom,
    <sup>
     [
     <a class="footnote" href="#ftn.id2584016" name="id2584016">
      136
     </a>
     ]
    </sup>
    dosť druhostupňovo. Od rozhľadeného a vysokovzdelaného človeka by sa bolo dalo
         očakávať, že bude mať viac objektívnosti a nebude líškou, len svoj chvost chváliacou.
   </p>
   <p>
    Uvádzam dielo Churchillovo na dôkaz, ako ťažko je i vysoko inteligentnému človeku
         opanovať svoje city natoľko, aby sa okate neprehrešil proti zrejmej pravde a
    <span class="emphasis">
     <em>
      spravodlivosti
     </em>
    </span>
    .
   </p>
   <p>
    Rozmýšľanie samo v sebe je ťažká, namáhavá práca a rozmýšľať spravodlivo je úloha, ktorú
         veľmi málo ľudí vie zdarne rozlúštiť.
   </p>
   <p>
    Ohromná väčšina — iste viac ako deväťdesiatdeväť percent — ľudí nepokladá rozmýšľanie za
         prácu, lebo vôbec nerozmýšľajúc nikdy, nepozná ani, že je to práca. Hovoria, čo im slina na
         jazyk donesie, dávno opakované, stereotypné frázy zo zvyku, alebo hlúpe táraniny, ktoré
         počuli od takých nevedomcov, ako sú oni sami. Reč rozvážneho, múdreho človeka neúčinkuje na
         nich, lebo jej ani nerozumejú. Namýšľajú si, že sú múdri, lebo každá otrepaná, hoci i
         pravdivá všednosť, ktorú donekonečna opakujú, sa im zdá nimi samými vynájdenou múdrosťou,
         hoci už ich pradedovia ju zodrali v krpcoch. Nemajú ani tušenia, akí sú pod vplyvom dávnych
         predsudkov a nerozumnou výchovou im nanútených citov obmedzení a hlavato odporujú buď z
         úplnej neznalosti alebo len z najpovrchnejšej znalosti objektu i tomu najlepšiemu znalcovi.
         Chlapík, ktorý poznal dvoch moravských miškárov, dvoch českých komediantov a jedného
         českého vojaka, poučí znamenitého profesora, ktorý strávil roky v Čechách, precestoval ich
         krížom-krážom, pozná českú kultúru a históriu, že mu nemá čo hovoriť o Čechoch. On pozná
         Čechov, on vie, akí sú to ľudia. Hlúpy dedinský richtár sa cíti natoľko múdrym, že poučí
         starého skúseného lekára o chorom, paranoiou trpiacom, že je zdravý ako orech, len robiť sa
         mu nechce. Odpor lekárov mieni odpraviť i tým, že Juro a Mišo hovoria to isté, čo on.
   </p>
   <p>
    Mladí, ledva školský prach z nôh zotrevší šuhaji, vidiaci len povrch, súdia o ľuďoch a
         pomeroch z vysokého koňa, nemajúc ani poňatia o vlastnej povahe ľudí a o rozličných
         možnostiach a spôsoboch ľudského vývinu. Však si ľudia dosť nalámu hlavy — i rozvažití — a
         jednako
    <span class="emphasis">
     <em>
      to tak nejde nikde a v ničom
     </em>
    </span>
    na svete, ako by sme si želali.
         Ľahko robiť Shawovi
    <sup>
     [
     <a class="footnote" href="#ftn.id2584111" name="id2584111">
      137
     </a>
     ]
    </sup>
    a jeho spolucítiacim posmech zo všetkého.
   </p>
   <p>
    Nieto múdreho zákona, ktorý by vykorenil zlo, proti ktorému je namierený; každému sa
         dokáže počas dlhšej-kratšej skúsenosti, že má medzery a ani zďaleka nekryje všetky
         možnosti. Vždy sú potrebné náhrady a opravy a je celý rad zákonov, ktoré zostali len na
         papieri, lebo vôbec nezodpovedajú okolnostiam.
   </p>
   <p>
    Dejepis je súpis chýb najvynikajúcejších ľudí. Najväčší z nich, najväčšmi oduševnení
         myšlienkami, biedne stroskotali, lebo ich hlúpi ľudia nevedeli pochopiť a nasledovať. Oni
         však chybili, lebo nepočítali so sprostosťou, ktorá sa im postaví do cesty. Temistokles,
    <sup>
     [
     <a class="footnote" href="#ftn.id2584152" name="id2584152">
      138
     </a>
     ]
    </sup>
    Miltiades,
    <sup>
     [
     <a class="footnote" href="#ftn.id2584165" name="id2584165">
      139
     </a>
     ]
    </sup>
    Aristides,
    <sup>
     [
     <a class="footnote" href="#ftn.id2584178" name="id2584178">
      140
     </a>
     ]
    </sup>
    Perikles
    <sup>
     [
     <a class="footnote" href="#ftn.id2584190" name="id2584190">
      141
     </a>
     ]
    </sup>
    zahynuli v cudzine, lebo boli v rozpore so spoluobčanmi. Demostenes
    <sup>
     [
     <a class="footnote" href="#ftn.id2584205" name="id2584205">
      142
     </a>
     ]
    </sup>
    sa otrávil, Cicera,
    <sup>
     [
     <a class="footnote" href="#ftn.id2584219" name="id2584219">
      143
     </a>
     ]
    </sup>
    Caesara
    <sup>
     [
     <a class="footnote" href="#ftn.id2584233" name="id2584233">
      144
     </a>
     ]
    </sup>
    zabili, Boetia sťali.
    <sup>
     [
     <a class="footnote" href="#ftn.id2584247" name="id2584247">
      145
     </a>
     ]
    </sup>
    Najväčší panovníci sa dožili najväčších sklamaní. Vládnutie Alexandra Veľkého
    <sup>
     [
     <a class="footnote" href="#ftn.id2584266" name="id2584266">
      146
     </a>
     ]
    </sup>
    bolo koreňom vzbúr, revolt, občianskych vojen. Hohenstaufskí cisári
    <sup>
     [
     <a class="footnote" href="#ftn.id2584286" name="id2584286">
      147
     </a>
     ]
    </sup>
    skončili mizerne. Pápež Gregor Veľký
    <sup>
     [
     <a class="footnote" href="#ftn.id2584305" name="id2584305">
      148
     </a>
     ]
    </sup>
    umrel vo vyhnanstve. Henricha IV.,
    <sup>
     [
     <a class="footnote" href="#ftn.id2584318" name="id2584318">
      149
     </a>
     ]
    </sup>
    francúzskeho kráľa, zavraždili; Viliam III.,
    <sup>
     [
     <a class="footnote" href="#ftn.id2584335" name="id2584335">
      150
     </a>
     ]
    </sup>
    anglický kráľ, jeden z najznamenitejších pracovníkov, umrel v rozpore so svojím
         národom, želajúcim si na jeho miesto blbého Stuarta.
    <sup>
     [
     <a class="footnote" href="#ftn.id2584354" name="id2584354">
      151
     </a>
     ]
    </sup>
    Najväčší panovnícky duch, Napoleon, umrel vo vyhnanstve. A tak donekonečna.
   </p>
   <p>
    Biednosť ľudského umu dokazuje i to, že celý rad najväčších umelcov a učencov súčasníci
         nepochopili a neuznali.
   </p>
   <p>
    Kanta a Comta roky neuznávali, kým neprišli omnoho menší duchovia, ktorí sprostredkovali
         medzi nimi a obmedzenosťou veľkého obecenstva. Goetheho a Schillera súčasníci strhali a
         nejeden nemecký lapikurkár ich poúčal, ako majú vlastne písať. Shakespeara museli dávno po
         jeho smrti nemeckí kritici vykopať z rumov. Jeho súčasníci sa tak málo zaujímali o neho, že
         sa možno dnes škriepiť, či diela, známe pod jeho menom, napísal on a či Bacon
    <sup>
     [
     <a class="footnote" href="#ftn.id2584394" name="id2584394">
      152
     </a>
     ]
    </sup>
    verulamský.
   </p>
   <p>
    Okamžitý úspech mávajú spisovatelia, ktorí vedia písať spôsobom a o veciach
         zodpovedajúcich duševnej úrovni veľkej masy. Čítajú sa i práce spisovateľov, ktorí z
         určitého straníckeho stanoviska, s kričiacou tendenciou opisujú (skoro vždy nespravodlivo,
         s úzkym duševným rozhľadom) životy a pomery svojich súčasníkov. Hromadením ťažkých
         obžalobných čŕt urobia zo svojho diela vlastne karikatúru, odpudzujúcu súdnejšieho
         čitateľa. Chceme vidieť pravdu, a nie jednostranný spis žalobcu. Pravda, veľkému obecenstvu
         sa páči zasa čím krikľavejšia znôška napínavých dát. Na umeleckosť diela títo páni
         nehľadia. A majú zo svojho stanoviska pravdu, lebo požívať umelecké dielo vyžaduje
         značnejšiu vyspelosť, ako dráždenie politickým alebo socialistickým pamfletom v podobe
         románu.
   </p>
   <p>
    Obecenstvo sa šalie za Uptonom Sinclairom
    <sup>
     [
     <a class="footnote" href="#ftn.id2584449" name="id2584449">
      153
     </a>
     ]
    </sup>
    (et cons.) a hlce hlúpeho Seržanta Gríšu od Zweiga,
    <sup>
     [
     <a class="footnote" href="#ftn.id2584464" name="id2584464">
      154
     </a>
     ]
    </sup>
    hoci by malé uvažovanie stačilo na poznanie, že je to naťahovanie sa dvoch
         amerických generálov o biedny život ubehlíka závratníctvom. V Haliči dali Nemci a Rakúšania
         popraviť brevi manu
    <sup>
     [
     <a class="footnote" href="#ftn.id2584490" name="id2584490">
      155
     </a>
     ]
    </sup>
    na jednoduché kývnutie rukou nie generála, ale jednoduchého subalterného
         dôstojníka, tridsaťosemtisíc z najväčšej čiastky iste celkom nevinných civilov. A koľko
         tisíc ľudí pobili v Srbsku bez najmenšej stopy akéhokoľvek súdu? Koľkých postrieľali
         zdivočilé stráže v internačných táboroch bez naťahovania sa s generálmi? Čo nám pán Zweig
         luže, s pikantnou omáčkou milkovania nemeckých dám s oficiermi, ako vážne brali Nemci ešte
         i život obyčajného zbehnutého Rusa! Aká je to strašná fraška pri hroznej tragédii tisícich
         nevinne pobitých ľudí, ktorým bola dobrá mort sans phrases!
    <sup>
     [
     <a class="footnote" href="#ftn.id2584523" name="id2584523">
      156
     </a>
     ]
    </sup>
    Ale je to dobré na rozčuľovanie nemysliacich čitateľov, ktorým opisovanie osudu
         jedného chudáka zakryje smrť mnoho tisíc zaiste i cenných a nevinných ľudí.
   </p>
   <p>
    Najväčšia čiastka nemysliacich ľudí, hnaná nie rozumom, ale pudmi a predsudkami, ženie
         sa za vodcami, ktorí sú takého duševného kalibru, ako sú oni sami, lebo za múdrym nejdú.
         Žiaľ pomyslieť, čo popísali české noviny o Masarykovi počas jeho boja proti rukopisom. Nuž,
         a mal pravdu. Myslím, je oprávnená otázka, či by bol vedel tak úspešne pracovať na
         oslobodení, keby bol mal okolo seba suverénnym ľudom vyvolené parlamenty a senáty!
   </p>
   <p>
    A pri všetkej svojej obmedzenosti a nevykoreniteľnom sebectve ľudstvo predsa napreduje,
         lebo ho práve sebectvo ženie napred, pričom mu kolosálna obmedzenosť stojí v ceste. Aká
         Himalája ľudskej sprostosti je svetová vojna!
   </p>
   <p>
    Nebolo by nič ľahšie, ako uviesť ľudstvo na vysnené rajské polia, keby malo viac rozvahy
         a menej sebectva. Bolo by treba postaviť celú výchovu ľudstva na iné základy, než na akých
         sa deje dnes. Lenže nieto nič ľahšie, ako povedať, čo by malo ľudstvo urobiť, aby bolo
         šťastné a spokojné, a nieto nič ťažšie, ako to i vykonať.
   </p>
   <p>
    Všetci terajší učitelia a vierozvestovia nás to učili, a nevykonali mnoho. /…/ Kým
         človek bude človekom, budeme iným kázať piť vodu a my si pochutnáme na víne.
   </p>
   <p>
    Keď si pozrieme dnešné teatrum mundi,
    <sup>
     [
     <a class="footnote" href="#ftn.id2584592" name="id2584592">
      157
     </a>
     ]
    </sup>
    vidíme, že sa človečenstvo ruší napred hulákajúc, raz sa oblápajúc, raz sa
         perúc a zabíjajúc, raz tancujúc a zasa v blate sa váľajúc.
   </p>
   <p>
    A teraz ďakujme pánu bohu, že máme toľko príčin byť nespokojní. Lebo keby ľudstvo bolo
         so svojím stavom spokojné, čo, pravda, je úplne nemysliteľné, tak by žilo ako ustrice, len
         vegetatívnym životom. Neboli by sme korunou tvorstva, ale výživnou látkou nielen bacilov a
         pásomníc, ale aj iných, ešte mizernejších kreatúr.
   </p>
   <p>
    Takto sa musíme veselo a s chuťou ruvať so všetkými ťažkosťami života, lebo by sme bez
         nich zhnili a život by už vôbec nestál za žitie.
   </p>
   <p>
    Nariekajúc nad každou prekážkou, neklamme sa, že život má byť majálesom, ale
         vychovávajme sa k boju a obetiam, a nie k maznavému pohodliu a samožrútstvu.
   </p>
   <p>
    A budeme omnoho veselšie hľadieť okolo seba.
   </p>
   <p>
    <span class="emphasis">
     <em>
      LUK 1931
     </em>
    </span>
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2583839" name="ftn.id2583839">
        129
       </a>
       ]
      </sup>
      LUK 2, 1931, č. 2, s. 17 — 20.
     </p>
    </div>
    <div class="footnote">
     <p>
      <sup>
       [
       <a class="para" href="#id2583854" name="ftn.id2583854">
        130
       </a>
       ]
      </sup>
      <span class="emphasis">
       <em>
        Churchillovo dielo Svetová kríza
       </em>
      </span>
      — W. Churchill (1874 —
               1965), anglický politik a štátnik, zastával počas prvej svetovej vojny významné posty
               (minister pre výrobu munície, minister vojenstva a letectva, minister námorných síl);
               svoje skúsenosti zaznamenal vo viacerých publikáciách; Svetová kríza (The World
               Crisis I — IV) vychádzala v rokoch 1923 — 1931
     </p>
    </div>
    <div class="footnote">
     <p>
      <sup>
       [
       <a class="para" href="#id2583896" name="ftn.id2583896">
        131
       </a>
       ]
      </sup>
      <span class="emphasis">
       <em>
        sommské zákopy
       </em>
      </span>
      — Somme, francúzska rieka, pri ktorej sa za
               prvej svetovej vojny odohrávali ťažké boje
     </p>
    </div>
    <div class="footnote">
     <p>
      <sup>
       [
       <a class="para" href="#id2583920" name="ftn.id2583920">
        132
       </a>
       ]
      </sup>
      <span class="emphasis">
       <em>
        od časov Hamurabiho
       </em>
      </span>
      — Chamurabi (1792 — 1750 pred n. l.),
               babylonský kráľ, známy zákonodarca
     </p>
    </div>
    <div class="footnote">
     <p>
      <sup>
       [
       <a class="para" href="#id2583972" name="ftn.id2583972">
        133
       </a>
       ]
      </sup>
      <span class="emphasis">
       <em>
        H. Ph. Petain
       </em>
      </span>
      (1856 — 1951), francúzsky maršal a štátnik,
               hrdina prvej svetovej vojny; počas druhej svetovej vojny kapituloval a stal sa hlavou
               kolaborujúcej vlády vo Vichy
     </p>
    </div>
    <div class="footnote">
     <p>
      <sup>
       [
       <a class="para" href="#id2583987" name="ftn.id2583987">
        134
       </a>
       ]
      </sup>
      <span class="emphasis">
       <em>
        J. J. Joffre
       </em>
      </span>
      (1852 — 1931), francúzsky maršal, ktorý zastavil
               postup Nemcov na Marne
     </p>
    </div>
    <div class="footnote">
     <p>
      <sup>
       [
       <a class="para" href="#id2583999" name="ftn.id2583999">
        135
       </a>
       ]
      </sup>
      <span class="emphasis">
       <em>
        F. Foch
       </em>
      </span>
      (1851 — 1929), francúzsky maršal, velil francúzskym
               vojskám v rozhodujúcej bitke na rieke Somme; viedol rokovania o prímerí s cisárskym
               Nemeckom
     </p>
    </div>
    <div class="footnote">
     <p>
      <sup>
       [
       <a class="para" href="#id2584016" name="ftn.id2584016">
        136
       </a>
       ]
      </sup>
      <span class="emphasis">
       <em>
        F. Haig
       </em>
      </span>
      (1861 — 1928), angl. maršal, od r. 1915 veliteľ
               západ. frontu, od r. 1917 hlavný veliteľ britských síl
     </p>
    </div>
    <div class="footnote">
     <p>
      <sup>
       [
       <a class="para" href="#id2584111" name="ftn.id2584111">
        137
       </a>
       ]
      </sup>
      <span class="emphasis">
       <em>
        G. B. Shaw
       </em>
      </span>
      (1856 — 1950), významný anglický dramatik, kritik
               a esejista; Jégé nemal rád jeho humorné paradoxy
     </p>
    </div>
    <div class="footnote">
     <p>
      <sup>
       [
       <a class="para" href="#id2584152" name="ftn.id2584152">
        138
       </a>
       ]
      </sup>
      <span class="emphasis">
       <em>
        Temistokles
       </em>
      </span>
      , aténsky politik a vojvodca, budovateľ námorného
               loďstva, v bitke pri Salamine porazil loďstvo Peržanov
     </p>
    </div>
    <div class="footnote">
     <p>
      <sup>
       [
       <a class="para" href="#id2584165" name="ftn.id2584165">
        139
       </a>
       ]
      </sup>
      <span class="emphasis">
       <em>
        Miltiades
       </em>
      </span>
      — aténsky politik, v bitke pri Maratóne (490 pred
               n. l.) zvíťazil nad perzským vojskom
     </p>
    </div>
    <div class="footnote">
     <p>
      <sup>
       [
       <a class="para" href="#id2584178" name="ftn.id2584178">
        140
       </a>
       ]
      </sup>
      <span class="emphasis">
       <em>
        Aristides
       </em>
      </span>
      — správne Aristeides, aténsky štátnik, ktorý sa
               tiež vyznamenal v bitkách pri Maratóne a Salamine
     </p>
    </div>
    <div class="footnote">
     <p>
      <sup>
       [
       <a class="para" href="#id2584190" name="ftn.id2584190">
        141
       </a>
       ]
      </sup>
      <span class="emphasis">
       <em>
        Perikles
       </em>
      </span>
      (495 — 429 pred n. l.), najväčší grécky štátnik, za
               jeho vlády rozkvitli Atény; žičil umeniu
     </p>
    </div>
    <div class="footnote">
     <p>
      <sup>
       [
       <a class="para" href="#id2584205" name="ftn.id2584205">
        142
       </a>
       ]
      </sup>
      <span class="emphasis">
       <em>
        Demostenes
       </em>
      </span>
      (384 — 322 pr. n. l.), najslávnejší antický
               rečník, varoval Atény pred Filipom II. Macedónskym, ale márne
     </p>
    </div>
    <div class="footnote">
     <p>
      <sup>
       [
       <a class="para" href="#id2584219" name="ftn.id2584219">
        143
       </a>
       ]
      </sup>
      <span class="emphasis">
       <em>
        Cicero
       </em>
      </span>
      (106 — 43 pred n. l.), rímsky štátnik a spisovateľ,
               potlačil Catilinovo sprisahanie; druhý najvýznamnejší antický rečník
     </p>
    </div>
    <div class="footnote">
     <p>
      <sup>
       [
       <a class="para" href="#id2584233" name="ftn.id2584233">
        144
       </a>
       ]
      </sup>
      <span class="emphasis">
       <em>
        Caesar
       </em>
      </span>
      (100 — 44 pred n. l.), jeden z najväčších rímskych
               štátnikov a vojvodcov, bojoval proti Galom a Germánom
     </p>
    </div>
    <div class="footnote">
     <p>
      <sup>
       [
       <a class="para" href="#id2584247" name="ftn.id2584247">
        145
       </a>
       ]
      </sup>
      <span class="emphasis">
       <em>
        Boëtius
       </em>
      </span>
      (480? — 524), latinský kresťanský teológ a filozof,
               dôverník ostrogótskeho kráľa Teodoricha, vykladal Aristotela, písal o geometrii a o
               hudbe. Obvinili ho zo zrady a popravili.
     </p>
    </div>
    <div class="footnote">
     <p>
      <sup>
       [
       <a class="para" href="#id2584266" name="ftn.id2584266">
        146
       </a>
       ]
      </sup>
      <span class="emphasis">
       <em>
        Alexander Veľký
       </em>
      </span>
      (356 — 323 pred n. l.) syn Filipa II.
               Macedónskeho, zničil perzskú ríšu, dostal sa až do Indie. Jeho výbojmi sa rozšírila
               grécka vzdelanosť na Východ, čo dalo základy helenizmu
     </p>
    </div>
    <div class="footnote">
     <p>
      <sup>
       [
       <a class="para" href="#id2584286" name="ftn.id2584286">
        147
       </a>
       ]
      </sup>
      <span class="emphasis">
       <em>
        Hohenstaufskí cisári
       </em>
      </span>
      — Hohenstaufovia, nemecký kniežací rod,
               ktorého príslušníci boli od roku 1079 vojvodmi švábskymi a v rokoch 1138 — 1254
               nemeckými kráľmi a rímskymi cisármi, vládli aj na Sicílii a v južnom Taliansku
     </p>
    </div>
    <div class="footnote">
     <p>
      <sup>
       [
       <a class="para" href="#id2584305" name="ftn.id2584305">
        148
       </a>
       ]
      </sup>
      <span class="emphasis">
       <em>
        pápež Gregor Veľký
       </em>
      </span>
      — (okolo r. 540 — 604), pápežom bol v r.
               590 — 604
     </p>
    </div>
    <div class="footnote">
     <p>
      <sup>
       [
       <a class="para" href="#id2584318" name="ftn.id2584318">
        149
       </a>
       ]
      </sup>
      <span class="emphasis">
       <em>
        Henrich IV. Bourbonský
       </em>
      </span>
      (1553 — 1610), kráľ navarrský, vodca
               hugenotov, od r. 1589 kráľ francúzsky, zrovnoprávnil protestantov s katolíkmi; bol
               zavraždený
     </p>
    </div>
    <div class="footnote">
     <p>
      <sup>
       [
       <a class="para" href="#id2584335" name="ftn.id2584335">
        150
       </a>
       ]
      </sup>
      <span class="emphasis">
       <em>
        Viliam III.
       </em>
      </span>
      — Viliam Oranžský, manžel dcéry anglického kráľa
               Jakuba II., roku 1688 sa vylodil v Anglicku a stal sa sám kráľom (1689 — 1702)
     </p>
    </div>
    <div class="footnote">
     <p>
      <sup>
       [
       <a class="para" href="#id2584354" name="ftn.id2584354">
        151
       </a>
       ]
      </sup>
      <span class="emphasis">
       <em>
        blbý Stuart
       </em>
      </span>
      — Jakub II., anglický kráľ v rokoch 1685 — 1688;
               keď sa v Anglicku vylodil Viliam Oranžský, všetci ho opustili, a musel odísť z
               Anglicka
     </p>
    </div>
    <div class="footnote">
     <p>
      <sup>
       [
       <a class="para" href="#id2584394" name="ftn.id2584394">
        152
       </a>
       ]
      </sup>
      <span class="emphasis">
       <em>
        Bacon Francis, verulamský
       </em>
      </span>
      (1561 — 1626), anglický filozof a
               štátnik, zakladateľ novodobého empirizmu; hypotéza, že on je pôvodcom Shakespearových
               hier, sa nepotvrdila
     </p>
    </div>
    <div class="footnote">
     <p>
      <sup>
       [
       <a class="para" href="#id2584449" name="ftn.id2584449">
        153
       </a>
       ]
      </sup>
      <span class="emphasis">
       <em>
        Upton Sinclair
       </em>
      </span>
      (1878 — 1968), americký prozaik kritického
               zamerania, zaujímali ho sociálne problémy americkej spoločnosti
     </p>
    </div>
    <div class="footnote">
     <p>
      <sup>
       [
       <a class="para" href="#id2584464" name="ftn.id2584464">
        154
       </a>
       ]
      </sup>
      <span class="emphasis">
       <em>
        hlce hlúpeho Seržanta Gríšu od Zweiga
       </em>
      </span>
      — Arnold Zweig (1887 —
               1968), významný nemecký medzivojnový prozaik; jeho hlavné dielo — cyklus románov
               Veľká vojna bielych mužov; sem patrí aj román Spor o seržanta Gríšu (1927),
               kritizovaný Jégém
     </p>
    </div>
    <div class="footnote">
     <p>
      <sup>
       [
       <a class="para" href="#id2584490" name="ftn.id2584490">
        155
       </a>
       ]
      </sup>
      <span class="emphasis">
       <em>
        brevi manu
       </em>
      </span>
      — (lat.) krátkou cestou
     </p>
    </div>
    <div class="footnote">
     <p>
      <sup>
       [
       <a class="para" href="#id2584523" name="ftn.id2584523">
        156
       </a>
       ]
      </sup>
      <span class="emphasis">
       <em>
        La mort sans phrases
       </em>
      </span>
      — (fr.) Smrť bez slov
     </p>
    </div>
    <div class="footnote">
     <p>
      <sup>
       [
       <a class="para" href="#id2584592" name="ftn.id2584592">
        157
       </a>
       ]
      </sup>
      <span class="emphasis">
       <em>
        teatrum mundi
       </em>
      </span>
      — (lat.) divadlo sveta
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2584655">
       </a>
       Osobné poznámky
      </h2>
     </div>
    </div>
   </div>
   <p>
   </p>
   <p>
    <sup>
     [
     <a class="footnote" href="#ftn.id2584667" name="id2584667">
      158
     </a>
     ]
    </sup>
   </p>
   <p>
    Obávam sa, že podľa toho, ako bol náš ľud opísaný pred- a poprevratovými spisovateľmi,
         nebolo by celkom ľahko umiestiť ho na Slovensku.
   </p>
   <p>
    Naša literatúra si v priebehu rokov len na základe povrchného pozorovania utvorila typy
         ľudí, a títo konajú svoje naskrze nie originálne výkony i v najnovšej spisbe, líšiac sa od
         starších typov len iným sociologickým alebo politickým náhľadom spisovateľa, ktorý vždy
         vytŕča rožky natoľko, že skoro vždy ľahko poznať, akým gajdovaním je odchovaný. Figúry
         našich románov a rozprávok sú skoro vždy také stereotypné ako divadelné postavy, podľa
         ktorých triedia hercov na milovníkov, otcov, intrigánov, naivky, komikov atď.
   </p>
   <p>
    Najvšeobecnejší, všeľudský náhľad humanistický je u našich spisovateľov bielou vranou.
         Ľudia sú dobrí alebo zlí podľa stavu alebo politického presvedčenia. Akoby nebadali, že sú
         ľudia vlastne rovnakí a že sa nachádzajú dobrí a lotri v každom stave a s každým
         presvedčením, ako ani to, že všetci trpíme ťarchami života, jeden viac, druhý menej a nie
         vždy podľa stavu, i keď každý uzná, že človek, ktorý sa musí biť o najprimitívnejšie
         potreby života, stojí na strmšej a klzkejšej ploche ako bankár alebo biskup.
   </p>
   <p>
    Keby si naši spisovatelia chceli navyknúť rozmýšľať na základe týchto právd, razom by
         museli inakšie hľadieť i na svoje starodávne, ošúchané typy a zodraté námety. Nebol by im
         každý roľník, drotár, robotník šľachetným trpiteľom. Presvedčili by sa, keby úprimne
         chceli, že si je príčinou mnohej biedy — možno v deväťdesiatich percentách — sám bedár,
         lebo darmo vykrúcať, ale najčastejšie je človek sám kováčom svojho osudu. Presvedčili by
         sa, že sa nájdu i zlí kňazi a dobrí notári, a statoční richtári, a triezvi obecní sluhovia.
         (Títo zriedka, ale jednako sa len nájdu.) Ani každý krčmár nemusí byť Žid a vydriduch.
   </p>
   <p>
    Treba tvoriť postavy a deje nie podľa už zoctovatených schém, ale podľa života; z neho
         vychytiť živé postavy a vykresliť ich tak, aby ich markantné,
    <span class="emphasis">
     <em>
      individuálne
     </em>
    </span>
    črty spisovateľ nezotrel pre svoje politické alebo
         sociologické presvedčenie.
   </p>
   <p>
    Nedajte si vybiť z hlavy, že pri umeleckom diele je hlavnou vecou umelecké podanie a
         spracovanie námetu.
   </p>
   <p>
    Každého rozvážnejšieho človeka omnoho viac zaujíma čisto sociologická, alebo politická
         úvaha, ako keď je natiahnutá na beletristické kopyto, ktoré napokon nie je ani beletriou,
         ani vedou. Je to čokoláda s cesnakom a chutí možno duševným poľským Židom, ale nie človeku
         s normálnym vkusom.
   </p>
   <p>
    Koľko ráz som už prečítal jednotlivé Shakespearove diela a vždy — aspoň sa mi tak zdá —
         s novým pôžitkom! A ako odmrštím diela Uptona Sinclaira, hoci ma napríklad i dnes vie
         zaujať Henry Georgeov
    <sup>
     [
     <a class="footnote" href="#ftn.id2584807" name="id2584807">
      159
     </a>
     ]
    </sup>
    Progress and poverty.
   </p>
   <p>
    <span class="emphasis">
     <em>
      Elán 1931
     </em>
    </span>
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2584667" name="ftn.id2584667">
        158
       </a>
       ]
      </sup>
      Elán 1, 1931, č. 8, s. 2.
     </p>
    </div>
    <div class="footnote">
     <p>
      <sup>
       [
       <a class="para" href="#id2584807" name="ftn.id2584807">
        159
       </a>
       ]
      </sup>
      <span class="emphasis">
       <em>
        Henry George
       </em>
      </span>
      (1839 — 1897), americký publicista a buržoázny
               ekonóm, ktorý chcel odstrániť zbedačovanie vysokou pozemkovou daňou; základné dielo:
               Progress and poverty (Pokrok a bieda)
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2584834">
       </a>
       Trubadúri
      </h2>
     </div>
    </div>
   </div>
   <p>
   </p>
   <p>
    <sup>
     [
     <a class="footnote" href="#ftn.id2584845" name="id2584845">
      160
     </a>
     ]
    </sup>
   </p>
   <p>
    V stredoveku desať-dvadsaťtisíc rytierov spievalo tristo rokov o kráse a láske
         vznešených paní a čistých panien — vtedy panenskú čistotu pokladali za cnosť — a o vernosti
         k svojim vladárom, i o hrdinských bojoch a o nezvratnej viere v najsvätejšie ideály
         kresťanstva. Básnili a spievali v sprievode tých najrozličnejších balalajok a hrešili
         pritom, ako im dopriala náhoda a sreća junaćka.
    <sup>
     [
     <a class="footnote" href="#ftn.id2584869" name="id2584869">
      161
     </a>
     ]
    </sup>
   </p>
   <p>
    V ich básňach je iste mnoho a mnoho i vrúcneho citu, krásnych opisov a trefne
         vyjadrených myšlienok.
   </p>
   <p>
    Ale koho zaujímajú dnes ich vedúce zásady, koho ešte čistá láska, viera a vernosť?
   </p>
   <p>
    Všetko, čo z prác tej celej mliečnej cesty spevavých hviezd zostalo, zmizlo v
         prepadlisku miliónových biblioték. Všetky ich vzal čert v podobe bibliotekárov, okrem
         niekoľkých na ukážku, čo sa ako hlavní predstavitelia svojej doby a razitelia nových ciest
         dostali do rúk literárnych historikov, ktorí iste preklínajú svoj trpký osud, keď sa musia
         takými zastaranými šalabachtrami zaoberať.
   </p>
   <p>
    A keď si vyanalyzujeme z diel všetkých spisovateľov všetkých čias tých niekoľko citov a
         myšlienok, ktoré skutočne hnali človečenstvo vpred a dali mu silu pretrpieť všetky biedy,
         that man is heir to,
    <sup>
     [
     <a class="footnote" href="#ftn.id2584917" name="id2584917">
      162
     </a>
     ]
    </sup>
    vidíme, ako málo je toho ružového farbiva, ktoré prináša temný oceán ľudských
         žalostí aspoň len do fluoreskovania!
   </p>
   <p>
    Teraz chceme zašliapať do bahna hluchého-slepého materializmu i týchto niekoľko nás
         dosiaľ nad morom utrpení udržavších božích darov. Chceme vykoreniť vôbec nevykoreniteľnú
         vieru, lebo jej hlásatelia sú tiež slabí ľudia; chceme vyničiť rodinu a zašpiníme si prameň
         najväčšieho ľudského blaha, najväčšieho potešenia nášho života: lásku muža a ženy.
   </p>
   <p>
    Veď čože sú vedúce heslá našej doby? O čom nám rozpráva a spieva možno päťdesiat, možno
         stotisíc našich dnešných trubadúrov v sprievode surrealistických expresionistických
         balalajok?
   </p>
   <p>
    Najväčšia časť z nich zabáva nás vcelku úplne bezmyšlienkovite detektívkami a plytkými
         erotickými a bezduchý luxus propagujúcimi oplzlosťami vo vírivom prúdení čírej pohlavnosti
         bez stopy umeleckého posvätenia. Smelo možno deväťdesiat percent týchto diel označiť za
         bezcenné škváry, ktorých autori a nakladatelia by si zaslúžili, aby im ich oklamaní
         čitatelia otrepali o uši.
   </p>
   <p>
    Druhú skupinu tvoria diela do zunovania omieľajúce udalosti a hrozby svetovej vojny,
         ktoré sú umeleckou cenou a pravdivosťou opisov tiež veľmi strednej hodnoty. Sú to dosiaľ
         všetko len na detaily sa obmedzujúce práce. Diela, hľadiaceho na vojnu a s ňou súvisiace
         všetky politické zápletky a spoločenské pomery, dosiaľ niet a niet ani takého, čo by malo
         takú umeleckú cenu, ktorá by ho vyradila z radu dnešných stotisíc trubadúrov, mašírujúcich
         pomaly, ale iste do podzemných prepadlísk miliónových biblioték. Najcennejšie sú tie, čo
         podávajú suché obrazy bojov.
   </p>
   <p>
    Do tretej skupiny patria diela, majúce za námet dnešné sociálne a politické pomery. Je
         ich mnoho a z umeleckého stanoviska tiež nie sú mnoho hodné. Keďže sú dnešné pomery pre nás
         skutočne ťažké — stojíme v boji o reorganizáciu ľudského spoločenstva — ťahá sa nimi
         melodramatický kvílivý tón stáleho oplakávania biedy ľudskej nespravodlivosti, zverskosti,
         bez každého nábehu k spravodlivému a filozofickému ponímaniu pomerov a ľudí. Dosiaľ celá
         svetová literatúra ani v tomto obore nevytvorila dielo, ktoré by zasluhovalo byť pokladané
         za vrcholné, iba ak v náveštiach nakladateľov. Tam ich je až mnoho.
   </p>
   <p>
    Do ostatnej skupiny možno zaradiť záplavu diel, zaoberajúcich sa spoločenskými
         poriadkami, alebo vlastne spoločenskými neporiadkami, lebo však dnes je všetko zlé a súce
         na odpratanie.
   </p>
   <p>
    Tu tečú pred nami špinavé prúdy všetkých hadesovských riek. Iste niet toľko a tak
         mnohonásobného zla na svete, ako si ho vybájila fantázia dnešných trubadúrov. Pri všetkom
         kumštovaní v spôsobe predstavenia a opisov napredku kráčajúcich spisovateľov, sa dosiaľ ani
         jednému nepodarilo tak zachvátiť všesvetovú verejnosť a tak si ju podmaniť, ako to svojho
         času urobil Tolstoj alebo čo aj len Zola. Títo dvaja vystúpili s istými tézami a Tolstoj i
         s vysokým umeleckým výstrojom. Dnes každý spomína Shawa, ale kto má čo z neho? Komu
         osvietil cestu tento rafinovaný írsky Proteus?
    <sup>
     [
     <a class="footnote" href="#ftn.id2585061" name="id2585061">
      163
     </a>
     ]
    </sup>
    Robí dojem svetla — ale bludného. A hromada iných, bijúcich sa o Nobelove ceny,
         veru tiež nevie zachytiť svetové obecenstvo za sebou. Veď nevedia to urobiť ani so svojimi
         krajanmi.
   </p>
   <p>
    Vychvaľovaní Američania už vôbec sklamali. Niet v nich ideí, niet v nich charakterov.
         Nijaké riportérske opisovanie podrobností každodenného života nás pri duševnej pustote ich
         dejateľov nevie upútať. Opisy, ako Mr. Babitt
    <sup>
     [
     <a class="footnote" href="#ftn.id2585092" name="id2585092">
      164
     </a>
     ]
    </sup>
    nenájde papier vo WC, alebo sa hnevá, že má odtrhnutú gombičku na nohaviciach,
         sú síce veľmi pravdezodpovedajúce, ale jednoducho — sprosté. A keď Babitt má byť vzorom
         amerického priemerného občana, tak ľutujeme Američanov. Ale aj seba, že sme zdĺhavým
         čítaním trávili toľko drahého času v spoločnosti takého prázdneho človeka.
   </p>
   <p>
    Aké svetlo vrhá na svetovú literatúru, keď je možno také dielo honorovať Nobelovou
         cenou!
   </p>
   <p>
    Chvalabohu, že sa medzi tými stotisícmi trubadúrov nájdu aj takí, ktorí nás aspoň počas
         čítania vyzdvihnú z každodenného plahočenia a dokazujú, že jest i dnes ľudí hlbšieho a
         šľachetnejšieho ponímania cieľa života, keď aj nestoja na takom vysokom stanovisku
         myšlienkovom, žeby sme to mohli prijať čo aj len za dočasnú náhradu životného názoru
         všeobecného. Väčšina týchto
    <span class="emphasis">
     <em>
      na úkor pravdivosti hľadá efekt
     </em>
    </span>
    a umelecké
         vyvrcholenie, čo je často badateľné i na spôsobe ich opisovania.
   </p>
   <p>
    Ale ani jeden z týchto nemá dosť vysoké duševné stanovisko, aby vedel zhrnúť deje celého
         ľudstva do jedného pohľadu a dosiahnuť tu hĺbku, ktorú dáva dôkladnejšia znalosť histórie
         ľudstva, jej myšlienkového sveta a pokroku vied.
   </p>
   <p>
    Pri tejto nedostatočnej duševnej výzbroji nie je divné, že spisovatelia nevedia dať
         ideový podklad ohromným udalostiam, ktorých sme boli svedkami my, čo sme prežili svetovú
         vojnu s jej gigantickými bojmi a kolosálny pokus novej hospodárskej organizácie Ruska.
         Nielen nevedia odôvodniť tieto udalosti, ale naopak, hovoria, pri týchto titanských
         napínaniach síl, o dekadencii najmä európskeho ľudstva. Je veľmi pravdepodobné, že sa
         ideove nachádzajú na scestí.
   </p>
   <p>
    Čo robí kolektivizmus s údajnou vedúcou duševnou silou, ktorej len hlásateľom je
         spisovateľ?
   </p>
   <p>
    My Slováci máme jednu potechu. Hoci sme slabí, mladí, neskúsení, naša spisba jednak sa
         nenachádza blízko spodiny, ale sa drží pomerne v ctihodnej výške. U nás nevývodia
         detektívky a erotické škváry. Hoci — čo nie je div — nezaujímame zvlášť vysoké umelecké a
         ideové stanovisko, predsa stojíme na serióznom mravnom podklade úprimnej starosti o
         zveľadenie nášho národa, i keď mu nevieme poradiť.
   </p>
   <p>
    Mali by sme sa chytiť len vážnej
    <span class="emphasis">
     <em>
      pravdy
     </em>
    </span>
    a na jej základe tvoriť.
         Pravda nevylučuje poéziu. Namiesto pilného štúdia života nenapodobujme jeden druhého,
         nekradnime myšlienky — postavy z kníh a od nás často chudobnejších susedov, ale tvorme si
         ich sami na základe hlbšej znalosti života a ideového sveta ľudstva. Nie je dostatočný k
         vyniknutiu ani ten najkrajší opis, keď je autor ináč prázdna hlava.
   </p>
   <p>
    Keď hľadáme usilovne, nájdeme mnohé vysvetlenie utrpení v samom nešťastníkovi a
         odôvodnenie šťastia tiež v samom jeho tvorcovi. Nedajme sa zavádzať okamžitými citmi alebo
         nápadmi, nehľadajme efekt (Gríša, Barbara), ale
    <span class="emphasis">
     <em>
      pravdu
     </em>
    </span>
    a stojme vždy
         na čím najvyššom všeľudskom stanovisku.
   </p>
   <p>
    Uvedomme si, že celá cesta ľudstva vedie púšťami a živým ohňom utrpení a zriekaní sa. My
         terajší tiež netvoríme výnimky, a preto nekvíľme stále, ale sa vzmužme, hľaďme sa potešiť a
         vyhľadať východ z bied. Neprevracajme farizejsky oči nad každou padnutou dievčicou a
         nenariekajme a nenadávajme pre každého nezamestnaného: všetci sme rovnakí egoisti a
         darebáci /…/ Vo všetkých nás je hodne nevykoreniteľných zlých vlastností. Nikto nechce
         donášať obete.
   </p>
   <p>
    Buďme si na čistom, že geniálne, svetový záujem získavajúce dielo je plodom dlhých
         ťažkých trudov a strádania duševného i telesného. Nijakou novou formou verša, mnohými, hoci
         i podarenými metaforami, nijakým opovrhovaním majuskúl, nijakým superrealizmom,
         expresionizmom atď. neutečieme veľkej mase do večného prepadliska pochodujúcich
         trubadúrskych vojov.
    <span class="emphasis">
     <em>
      Toto sú všetko zovnútorné čačky a rozhoduje len vnútorná
            pravda.
     </em>
    </span>
    V našich prácach musí byť tá pravda, ktorá oči kole, a tie idey,
         ktoré strhujú lenivý svet dopredu, a nie tie, ktoré ho tlačia do čiernej zeme. Musíme sa
         usilovať byť umelcami a nie len spisovateľskými remeselníkmi.
   </p>
   <p>
    Každý umelec musí mnoho študovať, rozmýšľať, a len spisovateľ vyskočí hotový z hlavy
         Jupiterovej? Zručný riportér alebo štylista ešte nie je spisovateľom. Hlavná vec je
         fanatická túžba za pravdou a jej čo najvýstižnejším, uchvacujúcim podaním.
   </p>
   <p>
    <span class="emphasis">
     <em>
      Elán 1932
     </em>
    </span>
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2584845" name="ftn.id2584845">
        160
       </a>
       ]
      </sup>
      Elán 2, 1931/32, č. 6, s. 1 — 2; zb. Jégé v kritike a spomienkach. Bratislava
               1959, s. 623 — 627.
     </p>
    </div>
    <div class="footnote">
     <p>
      <sup>
       [
       <a class="para" href="#id2584869" name="ftn.id2584869">
        161
       </a>
       ]
      </sup>
      <span class="emphasis">
       <em>
        sreća junaćka
       </em>
      </span>
      — (srb.) bojové šťastie
     </p>
    </div>
    <div class="footnote">
     <p>
      <sup>
       [
       <a class="para" href="#id2584917" name="ftn.id2584917">
        162
       </a>
       ]
      </sup>
      <span class="emphasis">
       <em>
        that man is heir to
       </em>
      </span>
      — (angl.) tento muž je dedičom
     </p>
    </div>
    <div class="footnote">
     <p>
      <sup>
       [
       <a class="para" href="#id2585061" name="ftn.id2585061">
        163
       </a>
       ]
      </sup>
      <span class="emphasis">
       <em>
        Proteus
       </em>
      </span>
      — v gréckej mytológii morský boh, ktorý vedel meniť
               svoju podobu
     </p>
    </div>
    <div class="footnote">
     <p>
      <sup>
       [
       <a class="para" href="#id2585092" name="ftn.id2585092">
        164
       </a>
       ]
      </sup>
      <span class="emphasis">
       <em>
        Mr. Babitt
       </em>
      </span>
      — hrdina románu amerického prozaika S. Lewisa
               (1885 — 1951) Babitt, z roku 1922; je to typ priemerného Američana
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2585291">
       </a>
       Naši kritici
      </h2>
     </div>
    </div>
   </div>
   <p>
   </p>
   <p>
    <sup>
     [
     <a class="footnote" href="#ftn.id2585302" name="id2585302">
      165
     </a>
     ]
    </sup>
   </p>
   <p>
    Pavel Eisner
    <sup>
     [
     <a class="footnote" href="#ftn.id2585313" name="id2585313">
      166
     </a>
     ]
    </sup>
    vo feuilletone Prager Presse medzi inými otázkami pýta sa i toto: — Wussten Sie
         schon, dass Kunstkritik
    <span class="emphasis">
     <em>
      gewaltigensteils
     </em>
    </span>
    so zustande kommt, dass jene
         die
    <span class="emphasis">
     <em>
      überhaupt nichts treffen
     </em>
    </span>
    , sich hinsetzen und sie schreiben?
    <sup>
     [
     <a class="footnote" href="#ftn.id2585348" name="id2585348">
      167
     </a>
     ]
    </sup>
   </p>
   <p>
    Naši kritici, podľa Eisnera kritici „krajiny budúcnosti“ — teda nie prítomnosti — na
         ktorých celkom iste tiež prilieha horeuvedený citát, trasú nad všetkým tak ľahučko
         pochvalne alebo odsudzujúco hlavami, že bije do očí, že ony nemôžu byť zbytočne zaťažené.
   </p>
   <p>
    Skoro všetci majú istú štylistickú zručnosť v kritickom odbore: naučili sa ju čítaním
         iných kritík, alebo ju museli nadrieť na skúšky. Lenže sa u nich zvrhla na prostú hantírku,
         na ekvilibristiku s množstvom cudzích výrazov (v jednej krátkej Mrázovej kritike som ich
         napočítal vyše osemdesiat). Kedysi bolo ich ochrannou známkou slovo „mentalita“, dnes je
         „dynamickosť“ panujúcou hviezdou.
   </p>
   <p>
    Niektorí z nich pokladajú za výhodné do príšernej zátopy slov namiešať hodne kalu, v
         ktorom sa ich nedovarené myšlienky mihajú ako za závojom. Sú to mazaní chlapíci, ktorí
         počítajú s tým, že čitateľ pridá svojho rozumu, aby nejakú obstojnú myšlienku vylúpil z ich
         „povídaní“, lenže sa so svojím počítaním mýlia, lebo ostroumný čitateľ zavonia pečienku a
         obíde ju zďaleka.
   </p>
   <p>
    Pre tieto kritiky je charakteristické, že si skoro vždy protirečia. Jeden z nich strhá —
         chváli to, čo iný chváli — strhá. Je to pádny dôkaz základnosti ich kritického umenia.
         Najsmutnejšie je, že sú doklady, že sa nehanbia obchádzať i zrejmú pravdu a prekrúcať
         rukolapné fakty.
   </p>
   <p>
    Tí z nich, ktorí chcú písať nie recenzie, ale vážnejšie kritické rozbory, pokladajú za
         svoju povinnosť podať i rozbor filozofického podkladu posudzovaného diela. Ničím tak
         neprezradia svoju absolútnu nespôsobilosť k práci, do ktorej sa chytili, ako týmto
         nerozvážnym počínaním. Vyčítajú kdekomu, či je to oprávnené, či nie, materializmus,
         determinizmus, rafinovanejší sa naučili hovoriť aj o utilitarizme a pragmatizme. Odsudzujú
         všetky tieto náuky, hoc sú väčšinou socialistického, alebo komunistického zmýšľania; mali
         by si uvedomiť, že tým samých seba fackujú. Však čože je komunizmus bez materializmu? Telo
         bez duše.
   </p>
   <p>
    Chcejúc ukázať svoju znalosť filozofie, vyískajú nasilu v prácach, nad ktorými sedia na
         vysokom stolci, nejakú vetu, ktorú vtisnú do zvieracej kazajky niektorého filozofického
         smeru a pribijú na ňu s veľkým uspokojením nad svojou múdrosťou pečať materializmu alebo
         podobného smeru, ktorý vo svojej nevinnosti pokladajú za odsúdeniahodné kacírstvo. To,
         pravda, nevedia, že každý filozofický smer má aj vážny podklad, z čoho nenasleduje, že by
         stačil i za životný názor. Ale jednako, koľko múdrych, hlbokých myšlienok je v každom diele
         tvorcov takýchto náuk, o ktorých títo páni nemajú ani tušenia, keďže nikdy niečo podobné
         ani nečítali. Keď ja oprávnenosť mnohých týchto myšlienok i uznám, z toho ešte nenasleduje,
         že by som musel byť napríklad utilitaristom, hoci by to nebola naskrze hanba, keby som ním
         aj bol. Myslím, že vďačnejšie znesiem výčitku, že som žiakom Johna Stuarta Milla, ako jeho
         niektorého duševného antipóda, napríklad pána dr. Andreja Mráza.
   </p>
   <p>
    Umelecký kritik musí mať v krvi dojem, ktorý vzbudí umelecké dielo. To podivne
         upokojujúce cítenie, spôsobené výstižným podaním pravdy, nás upozorní omnoho spoľahlivejšie
         na umeleckosť diela, ako znalosť hoc i sto definícií umenia. Lenže na to, aby sme to
         cítenie v sebe vypestovali, je potrebná veľká znalosť diel skutočne umelecky cenných.
         Vydrieť sa to nedá.
   </p>
   <p>
    Koľko nájdeme v literárnych dejinách dokladov neuznania ani tých najskvelejších
         literárnych veľčinov kritikmi, spoliehajúcimi sa na svoje estetické znalosti a nemajúcimi
         umelecké cítenia a iste zavádzanými i kadejakými osobnými, alebo straníckymi popudmi. A aké
         diela zaznávali! Shakespearova veľkosť dlho ležala v tôni. Dokazuje to i xeniový boj
         Schillera a Goetheho
    <sup>
     [
     <a class="footnote" href="#ftn.id2585504" name="id2585504">
      168
     </a>
     ]
    </sup>
    skoro proti všetkým spisovateľom Nemecka tých čias; Byronova zdrvujúca kritika
         anglických kritikov
    <sup>
     [
     <a class="footnote" href="#ftn.id2585526" name="id2585526">
      169
     </a>
     ]
    </sup>
    (English bards and scotch reviewers) a napokon Platenova nesmrteľná hlúposť,
    <sup>
     [
     <a class="footnote" href="#ftn.id2585548" name="id2585548">
      170
     </a>
     ]
    </sup>
    keď vysoko vyzdvihol zlátaniny akéhosi Müllera nad Schillerove drámy.
   </p>
   <p>
    Som presvedčený, že by naši dnešní kritici vyčítali — keby ju dnes niekto napísal —
         Goetheho Ifigénii,
    <sup>
     [
     <a class="footnote" href="#ftn.id2585574" name="id2585574">
      171
     </a>
     ]
    </sup>
    že niet v nej dynamickosti, a odsúdili by ju i preto, lebo nemá nijaký vzťah k
         dnešnej dobe.
   </p>
   <p>
    Im nie je hlavnou vecou umelecká prepracovanosť námetu a životnosť postáv, ale „vzťahy k
         dnešnej dobe“. Vyhlasujú za modernú tézu, že v beletrii nejde o umenie, ale o politiku a
         sociológiu. Nepotrebujú umelecké vystihnutie pravdy, stačí im povrchný report: — pravda —
         nepravda. „Nové víchry“ rozdeľujú ľudí na dobrých a šľachetných chudákov a na lotrovských
         boháčov. Psia povinnosť každého spisovateľa je pchať nos do denných otázok, či sa do toho
         rozumie, či nie, či má na to potrebné znalosti, či nie. Podľa toho aj vyzerajú knihy, ktoré
         vyrastajú na takejto roli. Umeleckej ceny to vôbec nemá a prvá premena myšlienkovej fázy to
         zmetie z povrchu zeme.
   </p>
   <p>
    Vančura
    <sup>
     [
     <a class="footnote" href="#ftn.id2585624" name="id2585624">
      172
     </a>
     ]
    </sup>
    je dnes „vrcholným“ spisovateľom českým. Ukážem na jeho románe Pekař Jan
         Marhoul, ako je to uňho s tou umeleckou pravdou. Pekár Jan Marhoul je ľahkomyseľný dobrák,
         ktorý premárni celý majetok ženy a dieťaťa, stratí svoju pekáreň a ide sa tĺcť do tých
         najčiernejších, hladom-biedou zavalených pomerov s ľahkou dušou filozofa. Žije v tom
         najbiednejšom okolí; čo sa týka povahy, jeho spoluobčanov, niet medzi nimi tvora,
         zasluhujúceho meno človek (pravda, okrem biednych). Mestečko, v ktorom žije, je kloaka
         mravného hnusu. Vančura nemá dosť slov, ktorými by týchto ľudí pošpinil.
   </p>
   <p>
    Tak román.
   </p>
   <p>
    V skutočnosti sa život Marhoula musel utvárať takto: Marhoul bol dobrosrdečný, darebácky
         lump, akých nájdeme skoro v každej obci. Svoju darebáckosť ospravedlňoval kadejakými
         stereotypnými výšplechmi, akých takíto frátri majú vždy dosť na sklade. Vančura vložil do
         nich istú hĺbku, o akej sa Marhoulovi iste ani nesnívalo. Jeho rodná obec nebola iste
         horšia, ako sú iné obce, kde sa nachádzajú, ako všade, ľudia rozličného kalibru: väčší a
         menší sebci, ale nájdu sa i ľudia, ktorí žijú duševným životom a cítia sa viazaní mravnými
         zákonmi. Ani najmenej nepochybujem, že takej hnusnej mravnej kloaky, ako Vančura opisuje
         Benešov, niet na šírom svete. Ale on musel Benešov urobiť takým absolútne naničhodným
         hniezdom, ak chcel dať darebáckemu Marhoulovi akýsi nimbus. Marhoul len vtedy vyzerá ako
         nejaký filozof, ako človek akéhosi mravného povýšenia, keď žije medzi takými beštiami, aké
         okolo neho nakreslil Vančura. Predstavme si Marhoula v okolí, aké skutočne nájdeme všade,
         kde je dosť a dosť ľudí, majúcich viac citu a svedomia a skutočnej filozofie, ako má
         Marhoul, tak sa celá tá na úkor svojich spoluobčanov nafúkaná figúra scvrkne na
         naničhodného lumpáka, akým v skutočnosti bol. Kde nájdeme v takomto diele pravdu a
         spravodlivosť?
   </p>
   <p>
    Bolo by veľmi ľahkou úlohou analyzovať takéto, k dnešným pomerom vzťah majúce diela i zo
         slovenskej literatúry. Zdržiavam sa toho, lebo si ctím
    <span class="emphasis">
     <em>
      statočnú
     </em>
    </span>
    snahu
         ich autorov.
   </p>
   <p>
    Keby naši kritici len trochu pohli rozumom, zbadali by, že ľudia nie čítajú, ale hlcú
         diela, ktoré sa vymykajú z ich obzoru. Ťažko by bolo vypočítať, čo všetko rozličných
         čitateľov zaujíma okrem toho, čo vypĺňa úzky mozog kritikov, ktorých opanúva aj fixná idea,
         že starší človek vôbec nemôže poznať novšie smery, hoci skoro všetci európski vedúci
         spisovatelia sú už starší, ba starí ľudia. Jednako si namýšľajú, že každý prestane myslieť
         a zaujímať sa o beh sveta, keď prekročil 40 rokov. Starší vedia omnoho lepšie, čo sa deje
         vo svete, ako neskúsení chlapci, ale vedia i to, čo sa dialo, a nehopkajú za každou novotou
         ako pes za muchou, lebo videli už mnoho takých novôt, z ktorých zostal len zápach. Zmizla
         neue Sachlichkeit
    <sup>
     [
     <a class="footnote" href="#ftn.id2585750" name="id2585750">
      173
     </a>
     ]
    </sup>
    a doklepávajú i nové extrémne umelecké bláznivosti, lebo však aj ten najtupší
         umelecký cit musí napokon zunovať kubistické na kusy rozstrihané akty a večne fádne
         zátišia. /…/
   </p>
   <p>
    Keby naši kritici prelistovali zavše čo len cenníky kníhkupcov, videli by, čo číta
         obecenstvo, ako sa stále a stále znova vydávajú i dávne cenné umelecké diela a aký nepatrný
         zástoj hrajú knihy, majúce vzťah k dnešným pomerom. Ľudí zaujímajú omnoho viac celkom iné
         veci, ako ustavičné lživé gajdovanie o dnešných mizériách, ktoré beztak každý cíti a nimi
         trpí. Ľudia túžia za ukojením svojho hladu za umením. A keď niekto nevstúpi tiež do radu
         tých trúchliacich cigánov, tak nie je z dnešného sveta? Veď komu sa páči, nech si vyspevuje
         tú plačlivú pesničku, ktorou ešte ani jeden nepomohol nikomu — iba ak pre seba vyzískal
         nejaký ten honorárik. Ale nech ostatným dajú pokoj.
   </p>
   <p>
    Humorne pôsobí — aby som neupotrebil priliehavejší výraz — hľadanie našich kritikov,
         ktorý dávnejší autor je vzorom terajšieho spisovateľa. Môže byť novší autor omnoho
         cennejší, ako bol starý, môže starší byť úplne neznámy novému, to mu nič nepomôže, on musí
         byť epigónom a horším napodobňovateľom staršieho. Mizerný, zastaraný kritický šimel musí
         mať pravdu. A aká je to pri
    <span class="emphasis">
     <em>
      skutočnom
     </em>
    </span>
    umelcovi lož, že sa opičí po
         niekom! Veď skutočný umelec povie len to, čo mu úprimne dušu tlačí bez ohľadov na
         hocijakých predkov a hocijaké smery.
   </p>
   <p>
    Kto vie tancovať podľa cudzej píšťaly, je v najlepšom prípade dobrým remeselníkom.
         Zaiste sa ten popud k práci v ňom skladá z mnohých, ale nepovedomých zložiek, poznášaných
         životom a čítaním, ale
    <span class="emphasis">
     <em>
      vedome
     </em>
    </span>
    skutočný umelec nebude kráčať v
         šľapajách druhého. Alebo má čo povedať sám za seba, alebo mlčí.
   </p>
   <p>
    Naši kritici nemajú ani zdania, čo sa od kvalitného kritika, zasluhujúceho to meno,
         žiada. Čo musí taký človek všetko vedieť, akým znateľom celého myšlienkového, dejového,
         umeleckého a vedeckého diania človečenstva musí byť. Kritik musí byť objektívny voči
         každému myšlienkovému smeru, lebo však absolútnu pravdu nepozná.
   </p>
   <p>
    A naši kritici nemajú poňatia ani o takej horúčkovitej, v dejinách umenia bezpríkladnej
         dobe, ako je renesancia. Tak čo vedia tí ľudia? Niekoľko napochytre a povrchne vychytených
         fráz. Nuž, na posúdenie diela, vyžadujúceho istý duševný fond, to nestačí.
   </p>
   <p>
    Z takýchto kritík slovenská literatúra, ani obecenstvo, ani spisovateľ osoh nemajú.
         Nemilé je aj od takýchto ľudí nepriaznivé posúdenie, ale omnoho protivnejšia je ich hlúpa
         chvála, keď spisovateľ vidí či v jednom či v druhom len absolútne neporozumenie. Ja aspoň
         nepotrebujem láskavé poklepkávanie po pleci od nikoho z tých pánov.
   </p>
   <p>
    Tá predstava je absurdná, že vzdelaný, rozmýšľajúci spisovateľ nepozná hodnotu svojho
         diela. Pozná ju omnoho lepšie ako povrchný alebo nestatočný rýchlokritik. Musel by byť
         idiot, keby to nevedel. Preto nech si naši kritici nenamýšľajú, že skutočný umelec, vedomý
         svojej práce a hodnoty, na ich trúsenie rozumov niečo dá. Vidí ich hlboko pod sebou, hodí
         rukou a ide svojou cestou ďalej.
   </p>
   <p>
    <span class="emphasis">
     <em>
      Elán 1932
     </em>
    </span>
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2585302" name="ftn.id2585302">
        165
       </a>
       ]
      </sup>
      Elán 2, 1931/32, č. 7, s. 1 — 2.
     </p>
    </div>
    <div class="footnote">
     <p>
      <sup>
       [
       <a class="para" href="#id2585313" name="ftn.id2585313">
        166
       </a>
       ]
      </sup>
      <span class="emphasis">
       <em>
        Pavel Eisner
       </em>
      </span>
      (1889 — 1958), český spisovateľ, prekladateľ,
               kritik a novinár, do roku 1938 pracoval ako externý redaktor v denníku
      <span class="emphasis">
       <em>
        Prager Presse
       </em>
      </span>
      , čo bol polooficiálny orgán, informujúci
               zahraničie o politike čs. vlády; pravidelne sa venoval aj umeniu a literatúre
     </p>
    </div>
    <div class="footnote">
     <p>
      <sup>
       [
       <a class="para" href="#id2585348" name="ftn.id2585348">
        167
       </a>
       ]
      </sup>
      Po slovensky by sme to povedali: Umelecká kritika násilím dospela tak ďaleko, že
               dnes hocikto, i keď veci nerozumie, si prosto sadne a píše.
     </p>
    </div>
    <div class="footnote">
     <p>
      <sup>
       [
       <a class="para" href="#id2585504" name="ftn.id2585504">
        168
       </a>
       ]
      </sup>
      <span class="emphasis">
       <em>
        xéniový boj Schillera a Goetheho
       </em>
      </span>
      — xénia (z gr.) drobná
               báseň, epigram, aforizmus obyčajne výsmešného obsahu; Xéniami pomenoval Goethe súbor
               posmešných básní, ktoré napísal spolu so Schillerom proti svojim literárnym
               odporcom
     </p>
    </div>
    <div class="footnote">
     <p>
      <sup>
       [
       <a class="para" href="#id2585526" name="ftn.id2585526">
        169
       </a>
       ]
      </sup>
      <span class="emphasis">
       <em>
        Byronova… kritika, anglických kritikov
       </em>
      </span>
      — Byronova kniha básní
               Hodiny nečinnosti (1807) vzbudila nepriaznivé kritiky. Na ne odpovedal v satirickej
               básni English Bards and Scotch Reviewers (Anglickí bardi a škótski recenzenti),
               1809
     </p>
    </div>
    <div class="footnote">
     <p>
      <sup>
       [
       <a class="para" href="#id2585548" name="ftn.id2585548">
        170
       </a>
       ]
      </sup>
      <span class="emphasis">
       <em>
        Platenova nesmrteľná hlúposť
       </em>
      </span>
      — A. Platen (1796 — 1835),
               nemecký básnik, dramatik, povolaním dôstojník, zaoberal sa aj filozofiou a literárnou
               kritikou; nepochopil Schillera
     </p>
    </div>
    <div class="footnote">
     <p>
      <sup>
       [
       <a class="para" href="#id2585574" name="ftn.id2585574">
        171
       </a>
       ]
      </sup>
      <span class="emphasis">
       <em>
        Goetheho Iphigenii
       </em>
      </span>
      — ide o Goetheho drámu Ifigénia v Tauride
               z roku 1787 (predtým tento námet koncipoval G. ako prózu)
     </p>
    </div>
    <div class="footnote">
     <p>
      <sup>
       [
       <a class="para" href="#id2585624" name="ftn.id2585624">
        172
       </a>
       ]
      </sup>
      <span class="emphasis">
       <em>
        Vladislav Vančura
       </em>
      </span>
      (1891 — 1942), moderný a pokrokový český
               prozaik lyrizujúcich tendencií. Jeho román Pekař Jan Marhoul (1924) patrí k základným
               dielam modernej českej prózy (sociálny námet sa tu podáva ako básnické podobenstvo).
               Jégé, odchovanec realistickej a naturalistickej školy, nemal zmysel pre poetickú
               románovú kompozíciu.
     </p>
    </div>
    <div class="footnote">
     <p>
      <sup>
       [
       <a class="para" href="#id2585750" name="ftn.id2585750">
        173
       </a>
       ]
      </sup>
      <span class="emphasis">
       <em>
        zmizla neue Sachlichkeit
       </em>
      </span>
      — nová vecnosť, tendencia v nemeckom
               umení a literatúre v 20. rokoch; vznikla ako reakcia na expresionizmus a zakladala si
               na zobrazení skutočnosti cez objektívnu, vecnú predmetnosť, ktorá býva často
               frapantnejšia ako jej expresívna štylizácia
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2585913">
       </a>
       O starej biede slovenského románu
      </h2>
     </div>
    </div>
   </div>
   <p>
   </p>
   <p>
    <sup>
     [
     <a class="footnote" href="#ftn.id2585925" name="id2585925">
      174
     </a>
     ]
    </sup>
   </p>
   <p>
    Pán D. Chrobák sa (v minulom čísle Elánu) žaluje, že my slovenskí prozaici nevieme
         napísať nijaké románové arcidielo.
    <sup>
     [
     <a class="footnote" href="#ftn.id2585944" name="id2585944">
      175
     </a>
     ]
    </sup>
    A najmä nie spoločenské. Má pravdu: nevieme. A tak sa podľa neho náš
         spoločenský román motá „v akejsi hmlovine diletantizmu, primitivizmu a šlendriánstva“.
   </p>
   <p>
    Pán D. Chrobák bol práve prečítal úvod ku Goncourtovmu románu Chérie,
    <sup>
     [
     <a class="footnote" href="#ftn.id2585976" name="id2585976">
      176
     </a>
     ]
    </sup>
    v ktorom kladie tento spisovateľ z lepších — nie z najlepších — priveľkú váhu
         na duševný rozbor, akoby hodnota románu len od takého podrobného duševného rozboru — nie
         kresby — závisela. (Každá líška svoj chvost chváli.) K tomu bol pán Chrobák namrzený i
         Zvánovým románom Čachovania,
    <sup>
     [
     <a class="footnote" href="#ftn.id2585998" name="id2585998">
      177
     </a>
     ]
    </sup>
    i pomyslel si: — Eh, v slovenskom románe vôbec niet duševnej analýzy, a iné
         jeho zložky tiež nestoja za nič! — Tak nás jednoducho odbavil všetkých jedným kopnutím.
   </p>
   <p>
    Vôbec, nás naši kritici mlátia hlava-nehlava, kde nás zachytia, sťa zlí učitelia zlých
         žiakov. Nepomyslia, že sú čiastočne svojimi tiež celkom iste často šlendriánskymi,
         diletantskými spôsobmi spoluvinní na našich neúspechoch. A: a capite foetet piscis, majú sa
         od koho učiť. Pán univerzitný profesor Miloš Weingart im ukázal peknú cestu
    <sup>
     [
     <a class="footnote" href="#ftn.id2586034" name="id2586034">
      178
     </a>
     ]
    </sup>
    v interview uverejnenom v minulom ročníku Elánu, ako sa treba s nami zhovárať.
   </p>
   <p>
    Nuž niet medzi nami ani Dostojevského, ani Stendhala, ba ani Gida a Prousta. (Títo dvaja
         musia ešte prečkať karenčnú dobu.) A kde by sa vzal! Do prevratu sa v prísnom slova zmysle
         veľmi slabušká slovenská literatúra nemohla vyvinúť, a za tých pätnásť rokov, ktoré minuli
         od prevratu podnes mali slovenskí spisovatelia len tak sypať Dostojevských a Stendhalov a
         omráčiť celý svet geniálnosťou slovenského, ani nie pol treťa miliónového národa, keď
         vidíme, že okrem Nórov ani jeden menší národ neprodukoval spisovateľa
    <span class="emphasis">
     <em>
      prvého
     </em>
    </span>
    stupňa!
   </p>
   <p>
    Na to, aby sa vydaril spisovateľ svetového kalibru, je potrebná súhra mnohých podmienok,
         ktoré sa v bohatom a veľkom národe omnoho častejšie nájdu ako v malom a chudobnom. V malých
         národoch sa význačných spisovateľov omnoho menej vyskytne, ako by sa, len podľa počtu duší,
         vyskytnúť malo. Keby sme vzali počet duší a multiplikovali ho i istým počtom rokov (hoci
         tristo-štyristo), aby sme tých duší dostali viac, jednako nezískame nič, lebo ani z tých
         desať-dvadsať ráz toľko duší nestvorila ani jedna svetové dielo. Je to zrejmý dôkaz, že sú
         na to potrebné i iné podmienky.
   </p>
   <p>
    Maličkosť a chudoba národa neodtajiteľne hamujú vývin génia. Nórov je málo, ale majú
         ohromnú a mimoriadne zaujímavú krajinu, ktorá ich spája s celým svetom. Pomerne sa dobre
         majúci, boli vždy slobodní (keď nekrtušili jeden druhého) a stoja na vyššom stupni kultúry
         ako iné drobné národy.
   </p>
   <p>
    Väčšie, vážne dielo vyžaduje veľmi mnoho práce. Génius je vlastne takmer maniakálne
         oddanie sa nejakému predmetu. Ktorý slovenský spisovateľ je v tom položení, že by sa mohol
         venovať celou svojou energiou jednému predmetu prípadne aj roky, aby jeho téma otvorila
         pred ním svoje tajné, možno dosiaľ nikomu nie známe skrýše a aby sa mohol dívať na ňu z
         hľadiska, aké dosiaľ nikto nezaujal?
   </p>
   <p>
    Pomerne najlepšie poznáme náš ľud, lenže nie z úmyselného pozorovania a študovania, ale
         len preto, lebo sme v ňom vyrástli. A to je veľký rozdiel! Vidieť to na našich opisoch, že
         sme ho vlastne neštudovali, lebo opravdovú dušu slovenského sedliaka dosiaľ ani jeden
         slovenský spisovateľ nevystihol. Študovali ju, možno Česi, /…/, ale študovali ju povrchne a
         predpojate a napísali o nej karikatúru.
   </p>
   <p>
    Ani jeden slovenský spisovateľ sa nevcítil do nášho sedliaka, a preto sú všetky naše
         práce o ňom dobré len na zábavku, ale hlbšej pravdy v nich niet, a preto ani jedna
         nezaslúži, aby prerazila múr našich hraníc.
   </p>
   <p>
    Je zaujímavé, že naši spisovatelia nepoznajú ani stredný stav, do ktorého by vlastne
         tiež mali patriť. Nepoznajú ho, lebo najväčšia čiastka z nich ešte nepozná život so
         všetkými jeho biedami, starosťami a vplyvmi, pôsobiacimi na cítenie a zmýšľanie tých
         utrápených ľudí, ktorí ho tvoria. Všetky ich opisy sú vlastne len vyhútané hračky,
         poskladané podľa vyčítaných vzorov. Študovať ľudí stredného stavu je veru tiež ťažká vec,
         lebo oni nebudú otvárať svoju dušu nášmu štúdiu a slovenskej literatúre kvôli. To vyžaduje
         dlhé pozorovanie a zúčastňovanie sa v mnohých rozličných podnikoch, v ktorých sa pred očami
    <span class="emphasis">
     <em>
      povolaného
     </em>
    </span>
    pozorovateľa vykľuje nejedno šidlo z vreca.
   </p>
   <p>
    Ale veď sú i naši spisovatelia ešte takí mladí a neskúsení. Nemôžu ešte na svojich
         nohách stáť! Ešte nenašli samých seba. Cudzie vplyvy ešte prisilno pôsobia na ich priohybné
         drieky. Črpkajú priveľmi z cudzích prameňov, zabúdajúc pritom, že len zovňajšiu formu môžu
         napodobňovať, ale nie dušu spisovateľa, lebo veď ich je celkom iná. A to napodobňovanie
         zovňajšku ich len odvádza z rovnej cesty. Je to úbohé presilovanie sa, ktoré sa končí i pre
         čitateľa i pre autora len znechutením. Ani tie všelijaké štylistické kúsky, hromadenie
         obrazov, násilné prekrúcania slohové nie sú nič hodné a zunujú sa skoro, ako sa zunuje a
         stane trápnou i tá najkrajšia melódia, keď ju donekonečna vyhrávajú.
   </p>
   <p>
    Pán Chrobák nám vyčituje, že sú mnohí z nás — a či azda všetci, pán Chrobák? —
         šlendriáni a diletanti. Že sú niektorí z nás i celkom nepovolaní, uznám. Ale myslím, že i
         pán Chrobák uzná, že ani ten najpevnejší úmysel nestačí na to, aby som stvoril Coriolána,
         alebo Tržište života.
    <sup>
     [
     <a class="footnote" href="#ftn.id2586240" name="id2586240">
      179
     </a>
     ]
    </sup>
    Ja, napríklad, som chcel so Svätoplukom neviem aké terno urobiť, trápil som sa
         s ním celé tri roky, no neurobil som to terno. Možno ho urobí raz niekto povolanejší.
   </p>
   <p>
    A i pri všetkých týchto našich nedostatkoch tvrdím s celou určitosťou, že i keď sme
         posiaľ nevytvorili nijaké svetoborné dielo, lepšia čiastka našich románov sa nemusí skrývať
         pred strednými dielami cudzích literatúr! Náhodou poznám hodne románov vydaných Tauchnitzom
    <sup>
     [
     <a class="footnote" href="#ftn.id2586277" name="id2586277">
      180
     </a>
     ]
    </sup>
    a tvrdím smelo, že by sa mnohé z našich románov nemuseli skrývať pred veľkou
         čiastkou románov ním vydaných.
   </p>
   <p>
    Predbežne môžeme byť i s tým spokojní. Ešte nám roky neprechodia a úfajme, že pomocou
         Minervy a Apolla i naša hviezda raz vyjde, najmä keď i naši kritici budú skutočnými našimi
         priateľmi a svedomitými radcami a spolupracovníkmi.
   </p>
   <p>
    Lebo dnes je málo takých, ktorí by súcítili s nami a hľadeli nám dať svedomitú radu po
    <span class="emphasis">
     <em>
      trpezlivom
     </em>
    </span>
    uvážení našich prác. Odsudzujú a chvália nás bez
         dostatočných dôvodov.
   </p>
   <p>
    <span class="emphasis">
     <em>
      Elán 1934
     </em>
    </span>
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2585925" name="ftn.id2585925">
        174
       </a>
       ]
      </sup>
      Elán 5, 1934/35, č. 2, s. 1; zb. Jégé v kritike a spomienkach. Bratislava 1959, s.
               628 — 631.
     </p>
    </div>
    <div class="footnote">
     <p>
      <sup>
       [
       <a class="para" href="#id2585944" name="ftn.id2585944">
        175
       </a>
       ]
      </sup>
      <span class="emphasis">
       <em>
        Pán D. Chrobák sa… žaluje
       </em>
      </span>
      — Nádašiho článok reaguje na
               Chrobákovu kritiku Zvánovho románu Čachovania (sám mal voči nemu vážne výhrady, ako
               vysvitá z jeho listu A. Mrázovi z 2. 6. 1933; list tu publikujeme), uverejnenú v
               Eláne (1934/35, č. l. s. 5) tiež pod názvom O starej biede slovenského románu
     </p>
    </div>
    <div class="footnote">
     <p>
      <sup>
       [
       <a class="para" href="#id2585976" name="ftn.id2585976">
        176
       </a>
       ]
      </sup>
      <span class="emphasis">
       <em>
        Chérie
       </em>
      </span>
      (Milovaná) — román Edmonda de Goncourt z roku
               1884
     </p>
    </div>
    <div class="footnote">
     <p>
      <sup>
       [
       <a class="para" href="#id2585998" name="ftn.id2585998">
        177
       </a>
       ]
      </sup>
      <span class="emphasis">
       <em>
        Zvánovým románom Čachovania
       </em>
      </span>
      — román Petra Zvána (1897 — 1977)
               Čachovania z r. 1934 reprodukuje autorove lekárske skúsenosti a zážitky od
               študentských čias
     </p>
    </div>
    <div class="footnote">
     <p>
      <sup>
       [
       <a class="para" href="#id2586034" name="ftn.id2586034">
        178
       </a>
       ]
      </sup>
      <span class="emphasis">
       <em>
        Miloš Weingart im ukázal peknú cestu
       </em>
      </span>
      — M. Weingart (1890 —
               1939), český jazykovedec na bratislavskej filozofickej fakulte; jeho rozhovor vyšiel
               v Eláne 4, 1933/34, č. 4, s. 1 — 2. V ňom sa Weingart kriticky vyslovil o slovenskej
               povojnovej próze.
     </p>
    </div>
    <div class="footnote">
     <p>
      <sup>
       [
       <a class="para" href="#id2586240" name="ftn.id2586240">
        179
       </a>
       ]
      </sup>
      <span class="emphasis">
       <em>
        aby som stvoril Coriolána alebo Tržište života
       </em>
      </span>
      — Coriolanus,
               Shakespearova dráma z r. 1608; Tržište života — správne Trh márnosti, román
               anglického realistického prozaika W. Thackeraya (1811 — 1863) z roku 1848
     </p>
    </div>
    <div class="footnote">
     <p>
      <sup>
       [
       <a class="para" href="#id2586277" name="ftn.id2586277">
        180
       </a>
       ]
      </sup>
      Edition Tauchnitz, známa knižnica anglickej beletrie, vydávanej v Lipsku. Vznikla
               pred 91 rokmi a má už vyše 5000 zväzkov. Je najsilnejším priekopníkom anglickej
               spisby na pevnine. Pozn. red.
     </p>
    </div>
   </div>
  </div>
  <div>
   <div class="titlepage">
    <div>
     <div>
      <h2 class="title">
       <a name="id2586333">
       </a>
       Fatum libelli
      </h2>
     </div>
    </div>
   </div>
   <p>
   </p>
   <p>
    <sup>
     [
     <a class="footnote" href="#ftn.id2586344" name="id2586344">
      181
     </a>
     ]
    </sup>
   </p>
   <p>
    Rozumie sa samo sebou, že pri čítaní Stodolovho Kráľa Svätopluka,
    <sup>
     [
     <a class="footnote" href="#ftn.id2586361" name="id2586361">
      182
     </a>
     ]
    </sup>
    zišiel mi na um môj Svätopluk. Teraz, keď od jeho vydania prešlo vyše šesť
         rokov, a ja som všetky jeho podrobnosti zabudol, prečítal som ho s istým záujmom, aby som
         sa presvedčil, nakoľko trafili pri jeho posudzovaní klinec po hlave tí páni kritici,
         ktorých posudky mi prišli do rúk.
   </p>
   <p>
    Nebudem sa rozpisovať o oprávnenosti historického románu aj dnes, keď mnohí nechcú nič
         vedieť o cnostiach a chybách našich dedov, mysliac si, že sa dnes tvorí celkom iný človek,
         ako bol dosavádny. Ja si myslím, že charakter bude vždy charakterom a že sa človek nijakým
         myšlienkovým couéizmom nedá potlačiť na fabricky vyrábaný sériový tovar. Nedal sa dosiaľ a
         nedá sa ani v budúcnosti. Keby sa to dalo uskutočniť, mali by z takého dobytka osoh a
         panský život len jeho pastieri. Do času, pravda, lebo i najdôkladnejšie drilovaní otroci sa
         napokon obrátili proti svojim pánom (gladiátori, prétoriáni, janičiari atď.).
   </p>
   <p>
    V našom prázdnom dejepise stoja postavy Rastislava a Svätopluka ako Memnonove sochy na
         púšti.
   </p>
   <p>
    Chcel som urobiť nášmu národu akú-takú službu výkresom veľkého predka, a nemohol som
         vybrať inú veľkú, zaručene slovenskú postavu ako Svätopluka, hoci som bol na čistom, že je
         to úloha veľmi ťažká, a to preto, lebo sa nielen o ňom, ale i o jeho dobe málo vie. Toto
         cítime najlepšie, keď začneme skladať z tých niekoľkých zdrapov histórie, ktoré nám o ňom
         zostali, dej, ktorý, všakže, román musí mať.
   </p>
   <p>
    Keď si premyslíme, čo vieme z kultúrnej histórie Slovanov z Niederleho Starožitností,
         zdá sa nám, že je toho mnoho: skutočne každý sa musí diviť mravenčej pilnosti a
         svedomitosti tohto znamenitého človeka, ktorý nezabudol spomenúť ani tú poslednú ihlicu, ak
         ju vedel preukázať. Ale na podrobnejší opis každodenného života s jeho zvykmi je toho málo,
         keďže nám púhe nástroje nevedia ešte povedať, čo ľudia s nimi robili. Z nálezov hrobových
         možno usudzovať na mnohé, ale zo zvykov, rečí, zmýšľania atď. na nič, keďže písaných zvestí
         o Slovenoch zostalo málo, skoro nič. Veď nepoznáme ani mytológiu našich predkov; čo vieme,
         je vyhútané viac na podklade iných slovanských bájesloví. Antropológia so svojimi každých
         desať-dvadsať rokov sa meniacimi dátami nás tiež nepoučí práve o tom, čo by sme chceli
         najradšej vedieť.
   </p>
   <p>
    Ohľadne samého Svätopluka vieme z histórie asi toľko, že bol mohutným panovníkom vo
         Veľkej Morave, pred ktorým Nemci mali veľký rešpekt. Utvoril veľkú ríšu, ktorá sa krátko po
         jeho smrti jednak následkom neznášanlivosti jeho synov, jednak náporom Nemcov a starých
         Maďarov, rozpadla.
   </p>
   <p>
    Ako a kedy zomrel Svätopluk, nevieme iste. Že si vzal za ženu českú kňažnú, nie je isté,
         ako ani správy o jeho šťastných a nešťastných bojoch. K tomu pripočítajme niekoľko drobných
         detailov a sme hotoví. Hlavný z týchto detailov je asi jeho nezhoda s Metodom.
   </p>
   <p>
    Z tejto trošky som mal rekonštruovať živú, pravdepodobnú, všetky známe dáta vysvetľujúcu
         postavu, práve tak ako učení archeológovia z niekoľkých zrúcanín sa usilujú zostaviť
         starodávnu palotu s celým zariadením (Ak ho majú. Lenže Tut anch Amonov
    <sup>
     [
     <a class="footnote" href="#ftn.id2586506" name="id2586506">
      183
     </a>
     ]
    </sup>
    je málo.)
   </p>
   <p>
    Sú to zaujímavé veci, keď ich berieme cum grano salis.
    <sup>
     [
     <a class="footnote" href="#ftn.id2586525" name="id2586525">
      184
     </a>
     ]
    </sup>
    A toto zrnko soli som ja pri svojich kritikoch vôbec nenašiel. Na môj trochu
         fantastický obraz vytiahli svoju ťažkú archeologickú učenosť (nakoľko ju ktorý mal), a
         dokázali, čo sa im páčilo. Nepobadali, alebo nechceli pobadať, že som v spôsobe podania
         svojej témy šiel celkom vlastnou cestou, neviažuc sa otrocky nijakými predpismi poetiky a
         neškúliac na nijaké novodobé vzory historických románov. Myslím, že Jirásek a Sienkiewicz
         by sa obrátili v hrobe, keby im niekto chcel nahovoriť, že som podľa ich receptu napísal
         svojho Svätopluka. Akože! To má byť znamenitý slovanský panovník, ten nemravný zákerník,
         bezohľadný zabiják, frajerkár!
   </p>
   <p>
    Vzor tvorcu štátu som ja nebral z nijakého románu, ale z dejepisu. Tam ich je dosť, a
         opravdivejších ako v románoch. Mal som pred očami Karola Veľkého, Chlodviga,
    <sup>
     [
     <a class="footnote" href="#ftn.id2586571" name="id2586571">
      185
     </a>
     ]
    </sup>
    Cesara Borgiu,
    <sup>
     [
     <a class="footnote" href="#ftn.id2586582" name="id2586582">
      186
     </a>
     ]
    </sup>
    Petra Veľkého. Ani jeden z týchto pánov nebol taký slušný, dobrý človiečik,
         direktne pre čítanky ľudových škôl zostrojený, ako sú postavy v románoch tamtých dvoch
         dobrých pánov. Chcel som nakresliť človeka veľkých cieľov, nehľadiaceho na nijaké mravné
         zásady, lebo veď takí boli všetci tí veľkí panovníci — a takí sú i dnes!
   </p>
   <p>
    Páni kritici si, azda okrem jedného, vôbec nevšimli moju snahu a nepovedali mi, či sa
         môj úmysel vydaril, či nie. Namiesto toho mi vyčítali kadejaké detailné, ale i celkové, ale
         in merito nerozhodujúce poklesky. Vyčítali mi archeologické nesprávnosti. Napríklad že
         západní Slovania nespaľovali vdovy
    <sup>
     [
     <a class="footnote" href="#ftn.id2586622" name="id2586622">
      187
     </a>
     ]
    </sup>
    s mŕtvolami manželov, a tým menej snúbencov. Udajne to robili len východní
         Slovania. Nuž toto vie pán kritik iste, prof. Niederle to nevie iste. Podľa neho nie je na
         to pri západných Slovanoch doklad, preto však nemožno tvrdiť apodikticky, že sa to
         nestávalo. Na základe tejto mienky upotrebil som ten motív, keďže som ho veľmi potreboval
         už aj preto, lebo zaručených motívov som mal až bolestný nedostatok.
   </p>
   <p>
    Podobných výčitiek sa mi dostalo viac. Ale na tom mi veru nezáležalo a ani nezáleží.
         Nepísal som archeologické vedecké dielo, ale román. Román vyhútaný, z ktorého možno
         deväťdesiatdeväť percent je z povetria vychytané, jednoducho na základe kombinácie
         zostavené.
   </p>
   <p>
    Väčšia chyba bola, že mi najvážnejší kritici vyčítali modernizmus
    <sup>
     [
     <a class="footnote" href="#ftn.id2586665" name="id2586665">
      188
     </a>
     ]
    </sup>
    nie v spôsobe vypracovania námetu, ale v citoch a myšlienkach opisovaných osôb.
         Jedným slovom: anachronizmus myšlienkový!
   </p>
   <p>
    Pamätám sa dobre, že som si pri písaní knižky o Svätoplukovi dával veľký pozor, aby som
         sa nejako nevystavil tejto výčitke; a hľa, práve ona mi padla, a to z najvážnejšej strany,
         neočakávane, ako tehla zo strechy, na hlavu.
   </p>
   <p>
    Aby som sa zoznámil s kultúrnym ústredím svojho románu, prečítal som Niederleho
         Starožitnosti; pre oboznámenie sa s dejepisom preštudoval som niekoľko obšírnejších
         dejepisov stredoveku a pre získanie základov myšlienkových a citových pretrápil som sa Nibelungenliedom,
    <sup>
     [
     <a class="footnote" href="#ftn.id2586708" name="id2586708">
      189
     </a>
     ]
    </sup>
    Gudrunliedom,
    <sup>
     [
     <a class="footnote" href="#ftn.id2586720" name="id2586720">
      190
     </a>
     ]
    </sup>
    Kleines Heldenbuchom Simrockovým,
    <sup>
     [
     <a class="footnote" href="#ftn.id2586732" name="id2586732">
      191
     </a>
     ]
    </sup>
    ako i rozličnými literárnymi históriami a s dosť obšírnymi výňatkami
         najznamenitejších eposov svetovej literatúry. Grécku, rímsku literatúru som už dávno dosť
         podrobne poznal zo znamenitých anglických prekladov. Iliadu a Odyseu som viac ráz prečítal.
   </p>
   <p>
    Uznám pánom kritikom, pravdu majú: opisy lásky Svätopluka a Jarslavy, jeho politizovanie
         a rozvažovanie o národe atď. robia moderný dojem.
   </p>
   <p>
    A jednako popieram, že by bol v mojom Svätoplukovi myšlienkový anachronizmus, a to
         preto, lebo všetky výjavy a reči, nežnosti lásky, všetok spôsob politizovania je,
         odhliadnuc od dobového a dejového, povedzme technického prifarbenia, v našich časoch ten
         istý, ako bol možno už za Summerov,
    <sup>
     [
     <a class="footnote" href="#ftn.id2586780" name="id2586780">
      192
     </a>
     ]
    </sup>
    ale celkom iste za Grékov a Rimanov, Arabov a Peržanov, a eo ipso i v
         stredoveku medzi kultúrnejšími európskymi národmi.
   </p>
   <p>
    Prečítajte si, napríklad, drámy Euripidove,
    <sup>
     [
     <a class="footnote" href="#ftn.id2586803" name="id2586803">
      193
     </a>
     ]
    </sup>
    komédie Aristofanove a presvedčíte sa, aké sú to citove a myšlienkove úžasne
         moderné veci!
   </p>
   <p>
    Anakreon,
    <sup>
     [
     <a class="footnote" href="#ftn.id2586822" name="id2586822">
      194
     </a>
     ]
    </sup>
    Ovídius, Horácius práve tak bozkával malý prstík svojej Lalagen,
    <sup>
     [
     <a class="footnote" href="#ftn.id2586836" name="id2586836">
      195
     </a>
     ]
    </sup>
    ako to mohol urobiť Svätopluk s Jarslaviným. Aká jemná citovosť je v opisoch
         lásky Arabov, Peržanov a trubadúrov! Veď spôsob prejavovania lásky vo všetkých časoch
         nezávisel od doby, ale od vzdelanosti zamilovaných! Dnešný paholok alebo drevorubač celkom
         tak neohrabane prejavuje svoju lásku, ako staroveký pohonič mulíc alebo žoldnier. Perikles, Augustus,
    <sup>
     [
     <a class="footnote" href="#ftn.id2586863" name="id2586863">
      196
     </a>
     ]
    </sup>
    Petronius
    <sup>
     [
     <a class="footnote" href="#ftn.id2586874" name="id2586874">
      197
     </a>
     ]
    </sup>
    alebo Firdusi,
    <sup>
     [
     <a class="footnote" href="#ftn.id2586886" name="id2586886">
      198
     </a>
     ]
    </sup>
    Kalidas,
    <sup>
     [
     <a class="footnote" href="#ftn.id2586899" name="id2586899">
      199
     </a>
     ]
    </sup>
    Saadi,
    <sup>
     [
     <a class="footnote" href="#ftn.id2586910" name="id2586910">
      200
     </a>
     ]
    </sup>
    Omar Chajjám
    <sup>
     [
     <a class="footnote" href="#ftn.id2586925" name="id2586925">
      201
     </a>
     ]
    </sup>
    sa iste práve tak milkovali ako dnešný gentleman. Báječnejších opisov lásky,
         ako sú v Ovidiovej Ars amandi,
    <sup>
     [
     <a class="footnote" href="#ftn.id2586943" name="id2586943">
      202
     </a>
     ]
    </sup>
    asi sotva jesto vo svetovej literatúre. Stredoveká Byzancia stála na vysokom
         stupni pôžitkárskej, hoc aj dekadentnej kultúry. A keď tam Svätopluk strávil dva roky, mal
         príležitosť zoznámiť sa s mnohým rafinementom, bez ktorého síce jeho láska tiež nemusela
         postrádať pravú nežnosť, ak bol človekom istej kultúry. A musel byť!
   </p>
   <p>
    Som pevne presvedčený, že Masaryk alebo Šalda je citove a myšlienkovo omnoho bližší
         Sokratovi alebo Aristotelovi ako dnešnému valachovi alebo pltníkovi.
   </p>
   <p>
    Ohľadne politizovania mi vyčítali, že Svätopluk hovorí o národnosti celkom tak moderne
         ako nejaký dnešný politik, hoci nacionalizmus je úplne moderná myšlienka.
   </p>
   <p>
    Myslím, že by nebolo ťažko dokázať, že idea národnostná od počiatku sveta strašila medzi
         ľuďmi, pravda, v rozličných podobách, lebo kde sa viacej národov zrazilo, musela medzi nimi
         povstať revnivosť a boj o vládu.
   </p>
   <p>
    Ale mne na tom ani nezáleží, lebo veď Svätopluk sa v mojom románe ani neborí za
         národnosť v terajšom zmysle slova. Dnes nám ide hlavne o reč, ale v mojom románe niet ani
         slova o reči! Svätopluk sa bije za ovládanie svojho štátu preto, aby ho zorganizoval k
         obrannému boju proti Nemcom.
   </p>
   <p>
    Keď hovorí o svojom národe, rozumie pod tým vlastne svoj štát, svoju krajinu a ľud,
         ktorý v nej býva. A na tom mu muselo záležať, však s ním žil a mrel. Bez neho nemohol byť
         vladárom, a tak musel rojčiť zaň a starať sa všemožne, aby jeho rod bol mohutný a pre druhé
         národy hrozný.
   </p>
   <p>
    Akože mal označovať Svätopluk to svoje územie? Mal hovoriť o svojom ľude, o svojom
         štáte? To sa mi zdalo úplne nepriliehavé, keď som si predstavoval, že „národ“ lepšie
         zodpovedá slovám „populus“, „Volk“, ako slovo „ľud“. Rimania užívali „populus“ a Nemci
         „Volk“. Celý stredovek sa hmýri nimi, prevrhovali sa jeden na druhom. To bola v tie časy
         akási kolektívna jednotka, ktorá vystupovala výbojne a obranne, bez ohľadu, či pozostáva z
         jednorečovej masy. (Hovoríme o sťahovaní národov.)
    <sup>
     [
     <a class="footnote" href="#ftn.id2587036" name="id2587036">
      203
     </a>
     ]
    </sup>
   </p>
   <p>
    Že by bol býval Svätoplukov spôsob politickej morálky v mojom opise moderný, to by,
         myslím, sotvakto vedel dokázať, keďže on sa zbavoval svojich nepriateľov tak, ako to robili
         aj iní stredovekí panovníci: dal ich totižto otvorene alebo zákerne pobiť, na čo jest
         nielen práve zo stredoveku príkladov bez počtu. A že jeho cesty a konania politické boli by
         len moderné, dalo by sa práve tak ťažko dokázať, ako to, že všetky jeho úskoky, špehovačky,
         podplácania neboli praktizované nielen v stredoveku, ale už i v najdávnejšom praveku. Koľko
         dokladov jest na to len v gréckej histórii, koľko v klinopisoch a v hieroglyfoch! A akí
         rafinovaní politici boli Byzantínci, ktorí sa vlastne len svojím vyspelým politickým umením
         vedeli udržať ešte celých tisíc rokov po páde západnej Rímskej ríše v tej najdivšej
         chumelici tých najrozličnejších nepriateľov.
   </p>
   <p>
    V mojom Svätoplukovi chybia opisy šatstva, zbraní, ceremónií, archaistické rečové
         zvraty, opisy starodávnych zvykov, na čo dnešní spisovatelia kladú veľkú váhu, lebo tieto
         veci dodávajú rozprave starobylé prifarbenie. Ale kde som ich mal brať, keď niet na ne
         nijakých prameňov, a ak by predsa dáke boli, mne neboli prístupné? Vybájiť si ich podľa
         vzorov iných národov toho veku? Alebo sklepať si ich len tak z povetria, podľa „citu“ a
         akejsi intuície? Veď je to veľmi nevďačná úloha a bolo mi jej práve dosť pri vyplnení skoro
         celkom prázdneho rámu Svätoplukovho obrazu, z ktorého sa len tu i tu zachovala drobná
         stopa.
   </p>
   <p>
    Z tých niekoľkých čŕt, ktoré sa zachovali o Svätoplukovi, nemožno vykresliť jeho živú
         postavu. Musel som vziať na pomoc kombinovanie, ako mohol jeden malý vladár
         polobarbarského, neveľkého národa, v susedstve oveľa silnejšieho, na oveľa vyššom stupni
         kultúry stojaceho štátu nielen obstáť, ale ho aj, čo i len na čas, zatlačiť a utvoriť veľkú
         ríšu proti nemu a jemu na vzdor.
   </p>
   <p>
    Keď Svätopluk prevzal vládu, boli Sloveni, ako aj iní Slovania, rozdrobení na kmene a
         nebolo ich mnoho, lebo veď v tie časy boli kraje riedko obydlené a Veľká Morava bola v
         pomere k Nemecku malou ríšou. Kmeňové zriadenie je, ako to dokazuje história škótskych
         clanov, vôbec jedna z najprimitívnejších organizácií národa, ktorá neuspôsobuje na dlhšie a
         húževnatejšie vedenie boja.
   </p>
   <p>
    Taký veľký duch, akým Svätopluk podľa výsledkov jeho životného diela bol, musel vidieť,
         že sa len tak bude môcť udržať, keď svoj národ vyzdvihne vierou, administratívne a vojensky
         nielen na taký vysoký stupeň, na akom sa nachádzali jeho najnebezpečnejší súperi, ale,
         berúc do ohľadu ich nepomerne väčšiu silu, na ešte vyšší. A tak je celkom isté, že
         Svätopluk, poznajúc Nemcov, musel hľadať v Európe národ, ktorý i v politike i vo
         válečníctve bol ešte na vyššej úrovni ako títo. A to boli jedine Byzantínci, od ktorých sa
         chcel naučiť spôsobom, akými oni prevládali svojich susedov a nepriateľov.
   </p>
   <p>
    K oživeniu jeho postavy a celého deja bola potrebná ženská postava. Vykreslil som teda
         popri ňom jeho milenku Jarslavu. Ňou som vniesol do jeho života i tragikum, ktoré nášmu
         cíteniu robí ľudí bližšími a mierni v našom uvažovaní odsúdenie ich chýb, lebo veď aj oni
         boli len citom ovládaní, nedokonalí ľudia.
   </p>
   <p>
    Je podivné, že si predstavujeme, že naši predkovia inakšie cítili ako my a že v tých
         istých pomeroch, v akých sa prípadne i my nachádzame, súdili inakšie ako my. Akoby boli
         bývali nejaké tvory minorum gentium,
    <sup>
     [
     <a class="footnote" href="#ftn.id2587179" name="id2587179">
      204
     </a>
     ]
    </sup>
    hlúpejšie, ako sme my. A máme zátopu dôkazov, že mali aspoň toľko rozumu a citu
         ako my!
   </p>
   <p>
    Vieme, že naši predkovia žili medzi tými istými ustanovizňami ako my, že mali štát,
         obce, rodiny, rozličné stavy: pánov, mešťanov a sluhov, ktorí sa už v starom a strednom
         veku búrili proti svojim utláčateľom. Máme tú istú vieru, náš mravný život riadi tých
         istých desatoro božích prikázaní, ktoré neviem pred koľko tisíc rokmi doniesol Mojžiš z
         hory Sinaj, kde mu ich nadiktoval boh na základe starodávnych, možno Summermi vymudrovaných
         zákonov; kódexy Justinianove tvoria základy nášho dnešného práva a grécki filozofi sú dnes
         práve takí živí, ako boli pred vyše dvetisíc rokmi, takže možno smelo tvrdiť, že naša
         terajšia filozofia bola vytvorená starodávnymi gréckymi umami. Včasný stredovek iste mnohé
         zničil, ale jednako je obdivuhodné, ako vysoko stála ľudská kultúra a civilizácia už i v 9.
         a 10. veku. A v Byzancii vôbec nebolo úpadku v znalosti gréckej kultúry; tam bol mravný a
         politický úpadok, ale nie vedecký. Kde sa teda mal vziať rozdiel medzi naším moderným a
         stredovekým rozmýšľaním, ak len nie v pokroku techniky a vied? Ale odhliadnuc od týchto,
         človek ako občan, vladár, otec, pán alebo sluha, práve tak rozmýšľal medzi tými istými
         stavovskými pomermi, ako i dnešný človek rozmýšľať musí.
   </p>
   <p>
    V čom som ja vo svojej práci zabočil do techniky a vied a vôbec do rozdielnosti pomerov
         vtedajších a terajších, že by mi bolo možno vyčítať anachronizmus?
   </p>
   <p>
    Anachronizmus v myšlienkach a v citoch nemôže byť; mohol by byť jedine v podrobnom
         prifarbení následkom iných technických pomerov, povier, každodených zvykov atď. Ale v čom
         som ja pochybil v tomto ohľade, keďže som sa vystríhal opisovať ich, súc si vedomý svojej
         neinformovanosti?
   </p>
   <p>
    Mne išlo len o výkres postavy Svätopluka a myslím, že by bolo ťažko nájsť v mojom románe
         jednu vetu, ktorá by neobstála v ústach inteligenta a vzdelaného človeka 9. a 10. storočia
         bez výčitky nečasnosti. Použitie výrazu „inteligent“ na označenie bystroumného človeka v 9.
         storočí nás iste trochu prekvapí, keďže pod inteligentom si každý z nás predstavuje jedine
         moderného človeka, a to zovňajškom ešte viac ako duševným jeho stavom. A jednako nemožno
         pochybovať, že inteligenti boli v každom veku, práve tak ako boli blbci.
   </p>
   <p>
    <span class="emphasis">
     <em>
      Slovenské smery 1934
     </em>
    </span>
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2586344" name="ftn.id2586344">
        181
       </a>
       ]
      </sup>
      Slovenské smery 2, 1934/35, č. 3, s. 90 — 97; zb. Jégé v kritike a spomienkach.
               Bratislava 1959, s. 632 — 639.
     </p>
    </div>
    <div class="footnote">
     <p>
      <sup>
       [
       <a class="para" href="#id2586361" name="ftn.id2586361">
        182
       </a>
       ]
      </sup>
      <span class="emphasis">
       <em>
        pri čítaní Stodolovho Kráľa Svätopluka
       </em>
      </span>
      — Stodolova dráma Kráľ
               Svätopluk vyšla prvý raz roku 1931
     </p>
    </div>
    <div class="footnote">
     <p>
      <sup>
       [
       <a class="para" href="#id2586506" name="ftn.id2586506">
        183
       </a>
       ]
      </sup>
      <span class="emphasis">
       <em>
        Tut anch Amon
       </em>
      </span>
      — tiež Tutanchamon, mladý egyptský kráľ, vládol
               okolo roku 1350 pred n. l. Jeho hrob našli neporušený roku 1922.
     </p>
    </div>
    <div class="footnote">
     <p>
      <sup>
       [
       <a class="para" href="#id2586525" name="ftn.id2586525">
        184
       </a>
       ]
      </sup>
      <span class="emphasis">
       <em>
        cum grano salis
       </em>
      </span>
      — (lat.) opatrne, rozumne
     </p>
    </div>
    <div class="footnote">
     <p>
      <sup>
       [
       <a class="para" href="#id2586571" name="ftn.id2586571">
        185
       </a>
       ]
      </sup>
      <span class="emphasis">
       <em>
        Chlodvik
       </em>
      </span>
      (481 — 511), zakladateľ ríše franskej — roku 496
               prijal kresťanstvo
     </p>
    </div>
    <div class="footnote">
     <p>
      <sup>
       [
       <a class="para" href="#id2586582" name="ftn.id2586582">
        186
       </a>
       ]
      </sup>
      <span class="emphasis">
       <em>
        Cesare Borgia
       </em>
      </span>
      , taliansky šľachtic, príslušník veľkého rodu
               Borgiovcov, vyznačoval sa ukrutnosťou (po vyhratých bitkách dal povraždiť svojich
               spojencov a pobral im majetky)
     </p>
    </div>
    <div class="footnote">
     <p>
      <sup>
       [
       <a class="para" href="#id2586622" name="ftn.id2586622">
        187
       </a>
       ]
      </sup>
      <span class="emphasis">
       <em>
        že západní Slovania nespaľovali vdovy
       </em>
      </span>
      — túto výčitku má
               Štefan Krčméry v recenzii Svätopluka (Slovenské pohľady 44, 1928, s. 684)
     </p>
    </div>
    <div class="footnote">
     <p>
      <sup>
       [
       <a class="para" href="#id2586665" name="ftn.id2586665">
        188
       </a>
       ]
      </sup>
      <span class="emphasis">
       <em>
        že mi najvážnejší kritici vyčítali modernizmus
       </em>
      </span>
      — Albert
               Pražák v stati Původce Svätopluka (Panorama 6, 1929, č. 1 — 2, 3 — 6)
     </p>
    </div>
    <div class="footnote">
     <p>
      <sup>
       [
       <a class="para" href="#id2586708" name="ftn.id2586708">
        189
       </a>
       ]
      </sup>
      <span class="emphasis">
       <em>
        Nibelungenlied
       </em>
      </span>
      — Pieseň o Nibelungoch, staronemecký epos z
               12. storočia
     </p>
    </div>
    <div class="footnote">
     <p>
      <sup>
       [
       <a class="para" href="#id2586720" name="ftn.id2586720">
        190
       </a>
       ]
      </sup>
      <span class="emphasis">
       <em>
        Gudrunlied
       </em>
      </span>
      — Gudrun, druhý staronemecký hrdinský epos z 13.
               storočia
     </p>
    </div>
    <div class="footnote">
     <p>
      <sup>
       [
       <a class="para" href="#id2586732" name="ftn.id2586732">
        191
       </a>
       ]
      </sup>
      <span class="emphasis">
       <em>
        Karl Simrock
       </em>
      </span>
      (1802 — 1876), nemecký básnik a germanista,
               preložil Pieseň o Nibelungoch zo starohornonemčiny do modernej nemčiny. Knihu
               hrdinských básní Kleines Heldenbuch vydal roku 1843.
     </p>
    </div>
    <div class="footnote">
     <p>
      <sup>
       [
       <a class="para" href="#id2586780" name="ftn.id2586780">
        192
       </a>
       ]
      </sup>
      <span class="emphasis">
       <em>
        Sumerovia
       </em>
      </span>
      — najstarší známi obyvatelia Babylonie. Zachovali
               sa sumerské zápisy z rokov 3100 — 3200 pred n. l.
     </p>
    </div>
    <div class="footnote">
     <p>
      <sup>
       [
       <a class="para" href="#id2586803" name="ftn.id2586803">
        193
       </a>
       ]
      </sup>
      <span class="emphasis">
       <em>
        Euripides
       </em>
      </span>
      — popri Aischylovi a Sofoklovi tretí najväčší autor
               tragédií v starom Grécku
     </p>
    </div>
    <div class="footnote">
     <p>
      <sup>
       [
       <a class="para" href="#id2586822" name="ftn.id2586822">
        194
       </a>
       ]
      </sup>
      <span class="emphasis">
       <em>
        Anakreon
       </em>
      </span>
      (druhá pol. 6. st. pred. n. l.), grécky lyrik, autor
               ľúbostnej poézie
     </p>
    </div>
    <div class="footnote">
     <p>
      <sup>
       [
       <a class="para" href="#id2586836" name="ftn.id2586836">
        195
       </a>
       ]
      </sup>
      <span class="emphasis">
       <em>
        Horác… prstík Lalagen
       </em>
      </span>
      — Quintus Horatius Flaccus (65 — 8 pred
               n. l.), starorímsky básnik, autor početných ód a satír; Lalagen, v jeho poézii krycie
               meno pre milenku
     </p>
    </div>
    <div class="footnote">
     <p>
      <sup>
       [
       <a class="para" href="#id2586863" name="ftn.id2586863">
        196
       </a>
       ]
      </sup>
      <span class="emphasis">
       <em>
        Gaius Octavianus Augustus
       </em>
      </span>
      (63 pred n. l. — 14. po n. l.),
               prvý z radu rímskych cisárov
     </p>
    </div>
    <div class="footnote">
     <p>
      <sup>
       [
       <a class="para" href="#id2586874" name="ftn.id2586874">
        197
       </a>
       ]
      </sup>
      <span class="emphasis">
       <em>
        Petronius
       </em>
      </span>
      (? — 66 po zač. n. l.), rímsky spisovateľ z doby
               Neronovej, autor románu Satirikon
     </p>
    </div>
    <div class="footnote">
     <p>
      <sup>
       [
       <a class="para" href="#id2586886" name="ftn.id2586886">
        198
       </a>
       ]
      </sup>
      <span class="emphasis">
       <em>
        Firdusi
       </em>
      </span>
      — Firdausí (935 — 1020), perzský básnik, autor
               rozsiahleho diela Kniha kráľov
     </p>
    </div>
    <div class="footnote">
     <p>
      <sup>
       [
       <a class="para" href="#id2586899" name="ftn.id2586899">
        199
       </a>
       ]
      </sup>
      <span class="emphasis">
       <em>
        Kalidas
       </em>
      </span>
      — Kalidásah, veľký indický básnik a dramatik z konca
               14. storočia
     </p>
    </div>
    <div class="footnote">
     <p>
      <sup>
       [
       <a class="para" href="#id2586910" name="ftn.id2586910">
        200
       </a>
       ]
      </sup>
      <span class="emphasis">
       <em>
        Saadi
       </em>
      </span>
      (1184 — 1291), jeden z najväčších perzských básnikov, v
               Európe hodne prekladaný, autor Ružovej záhrady a iných básnických diel
     </p>
    </div>
    <div class="footnote">
     <p>
      <sup>
       [
       <a class="para" href="#id2586925" name="ftn.id2586925">
        201
       </a>
       ]
      </sup>
      <span class="emphasis">
       <em>
        Omar Chajjám
       </em>
      </span>
      (asi 1021 — 1122), perzský básnik, astronóm,
               fyzik; známe sú jeho štvorveršia, často prekladané do európskych jazykov
     </p>
    </div>
    <div class="footnote">
     <p>
      <sup>
       [
       <a class="para" href="#id2586943" name="ftn.id2586943">
        202
       </a>
       ]
      </sup>
      <span class="emphasis">
       <em>
        Ars amandi
       </em>
      </span>
      — Umenie milovať, Ovídiova básnická kniha
     </p>
    </div>
    <div class="footnote">
     <p>
      <sup>
       [
       <a class="para" href="#id2587036" name="ftn.id2587036">
        203
       </a>
       ]
      </sup>
      A v ľudovej reči zachovalo si slovo „národ“ celkom zvláštny význam, ktorý, zdá sa,
               presne zodpovedá latinskému „populus“, nemeckému „Volk“. (Pozn. red.)
     </p>
    </div>
    <div class="footnote">
     <p>
      <sup>
       [
       <a class="para" href="#id2587179" name="ftn.id2587179">
        204
       </a>
       ]
      </sup>
      <span class="emphasis">
       <em>
        tvory minorum gentium
       </em>
      </span>
      — (lat.) menejcenné, hlúpejšie
     </p>
    </div>
   </div>
  </div>
 </body>
</html>
