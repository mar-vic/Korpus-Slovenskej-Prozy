<html>
 <body>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e332">
       </a>
       Druhé obetovanie Pilného domajšieho a poľného hospodára
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    <span class="emphasis">
     <em>
      Túto knižku obetujem a venujem, po druhé, všetkým svojim pánom patrónom a
            dobrodincom, všetkým predplatiteľom a čitateľom; túto svoju prácu úctivo a ponížene
            obetujem tebe, slávny slovenský národ, a prihováram sa ti nasledujúcimi
            slovami:
     </em>
    </span>
   </p>
   <p>
    <span class="emphasis">
     <em>
      Krajania! Na svätú a spasiteľnú vec sa podujali pred troma rokmi milovníci a
            ochrancovia našej literatúry na Prešporskom zámku, keď rozoslali po krajine vytlačené
            oznámenie, v ktorom dávali na vedomie, že chcú s pomocou a dovolením našej milostivej
            svetskej i duchovnej vrchnosti založiť nové literárne učené tovarišstvo na častejšie
            vydávanie našich slovenských duchovných aj svetských kníh.
      <sup>
       [
       <a class="footnote" href="#ftn.d56e348" name="d56e348">
        1
       </a>
       ]
      </sup>
      Čím väčšiu radosť som mal z tohto vznikajúceho slovenského tovarišstva, lebo
            som chcel i ja v ňom uplatniť svoje kazateľské pero, tým väčší žiaľ skrušilo moje srdce
            túžiace po tomto predsavzatí, keď som sa dozvedel, že sa zmenilo a zastavilo
      <sup>
       [
       <a class="footnote" href="#ftn.d56e354" name="d56e354">
        2
       </a>
       ]
      </sup>
      s ostatnými znamenitými reformami v krajine.
     </em>
    </span>
   </p>
   <p>
    <span class="emphasis">
     <em>
      Slováci, najmä ktorí ste chceli založiť Slovenské učené tovarišstvo na zveľadenie
            duchovnej literatúry, na vaše duchovné hospodárstvo obracia sa teraz pero a jazyk môjho
            svetského hospodárstva! Dobre sa rozpamätajte, aký slávny bol náš slovenský národ, keď v
            dávnych časoch neraz zvíťazil nad mocnými a udatnými Rimanmi, keď sa usídlil v tejto
            krajine, kde vládol a žil od 4. či 5. až do 10. storočia pod vlastnými slovenskými
            kráľmi v katolíckej viere. Spomeňte si len, odkiaľ a akého jazyka boli, z akého národa
            pochádzali kňazi, ktorí v 9. a 10. storočí prví hlásali v tejto slovenskej krajine
            katolícku vieru. Kto boli svätý Cyril, svätý Metod, svätý Severín, svätý Wolfgang, svätý
            Adalbert a jeho brat svätý Gaudencius, svätý Piligrín, Sunias, Teodorik, Osvald
      <sup>
       [
       <a class="footnote" href="#ftn.d56e365" name="d56e365">
        3
       </a>
       ]
      </sup>
      aj mnohí iní Česi a Slováci, ktorých svätá i chválitebná pamiatka posmeľuje
            do duchovnej práce a písania aj terajších duchovných pastierov nášho národa? Lež aby
            moje pero nezabehlo priďaleko od pôvodného úmyslu, vráťme sa ta, kde sme
            začali.
     </em>
    </span>
   </p>
   <p>
    <span class="emphasis">
     <em>
      Pouvažujme trochu, z čoho pochádza naše meno — Slováci. Nuž z chvályhodného
            slova sláva, z mnohých a častých víťazstiev, ktorými naši predkovia kedysi naháňali
            cudzím národom strach a víťazievali nielen nad Rimanmi, ale veľmi často aj nad mnohými
            inými nepriateľmi — preto náš národ všade, kamkoľvek sa so svojou zbraňou obrátil,
            získal a obsiahol slávu. Preto sa menoval
     </em>
    </span>
    slávny národ
    <span class="emphasis">
     <em>
      čiže ináč
            slovenský národ. A túto slávu, chválu, krásu, silu a ozdobu, ktoré naši predkovia
            zasluhujúci pochvalu dosiahli zbraňou a nám na večnú pamiatku zanechali v letopisoch,
            usilujeme sa čo najväčšmi zveľadiť v terajších pokojných časoch naším obnoveným
            rýdzejším literárnym umením, spismi a vydanými knihami — a to na povzbudenie našich
            potomkov i na závisť iných, spolu s nami knihy vydávajúcich národov. Dal by boh, aby sa
            naše úsilie konečne stalo spoločnou vecou a jednomyseľné aj zostalo, aby skutočne
            prinieslo žiadaný a očakávaný úžitok nášmu slávnemu národu (ba celému zvedavému
            svetu).
     </em>
    </span>
   </p>
   <p>
    <span class="emphasis">
     <em>
      Obráťme sa trochu do dávnych pohanských čias, aby sme sa dačomu priučili. Pohania
            mali takú, nie zavrhnutie, lež chválu zasluhujúcu obyčaj, že keď u nich prišla mládež
            domov zo školy, nedostala od rodičov obed dotiaľ, kým sa nepreukázala výsledkami a
            praktickým úžitkom svojho každodenného vyučovania. Na španielskych ostrovoch Baleárach
            ani jednému vyrastenému už šuhajovi nedala mater dotiaľ pokrm, dokiaľ netrafil šípom to,
            čo mu prikázala. Za rímskej éry vavrínovými vencami ozdobovali len hlavy udatných
            bojovníkov a víťazov z olympských hier. Tak nie je hoden chvály, tým menej vďačnej
            pamiatky ten, kto môže (a smie), no predsa pre budúce pokolenie a potomkov nič dobré
            nerobí, nepíše, nevydáva na chválu a oslávenie svojho národa, čo nesvedčí o tom, že žil
            blížnym na osoh.
     </em>
    </span>
   </p>
   <p>
    <span class="emphasis">
     <em>
      Ak porozmýšľame trochu o živloch tohto sveta aj o nerozumných veľkých či menších
            tvoroch, tamtie i tieto boh stvoril na to, aby boli svetu na úžitok, a nie na zaháľanie.
            Prekrásna obloha nás prikrýva, slnko i mesiac obiehajú svoju dráhu na náš úžitok:
            osvecujú nás svojím svetlom, mesiac nám poskytuje chladnú rosičku a slnko dáva horúce
            teplo. Vetry zo všetkých strán slúžia ľuďom, znamenia obratníka sa kvôli nám pohybujú
            okolo slnka. Rozbúrené more vyvrhuje ryby nie kvôli sebe, ale pre rozumného človeka.
            Plody zeme my zberáme, odkladáme aj ovocie, v pokoji užívame príjemnú úrodu záhrad a
            vlaha vinohradov nás občerstvuje. Voly nám orú, ovce dávajú vlnu, včeličky nosia med a
            vosk na všeobecný úžitok.
     </em>
    </span>
   </p>
   <p>
    <span class="emphasis">
     <em>
      Nuž ak tieto spomínané a mnohé iné stvorenia, každé podľa vlastnej prirodzenosti
            poskytuje dajaký osoh, nuž či má sám človek, ustanovený za vladára nad celým rajom, či
            má teda najmä vzdelaný a učený človek ležať zaostalý a pohrúžený v záhaľčivosti a
            doslovne mimo sveta v tmách zadubený medzi hlupákmi? Kto na svete by chválil takú vec,
            keď sa učený človek (ak môže) neusiluje preukázať nijakým výsledkom dlhého štúdia, ani
            plodom vycibreného dôvtipu a múdrej hlavy, keď nechce potomkom zanechať nič na trvalú
            chválu svojho mena alebo svojho stavu a národa? Ktože by to mohol pochváliť okrem
            takých, čo nerozumne používajú svoj rozum? Nech na hocičo obraciam oči, vidím, že každé
            štvornohé i dvojnohé, okrídlené aj neokrídlené stvorenie je na úžitok a opravdivý osoh
            predovšetkým človeku, potom sebe a svojim spolutvorom.
     </em>
    </span>
   </p>
   <p>
    <span class="emphasis">
     <em>
      Čo teda (aby som sa konečne dostal k pôvodnej myšlienke) máme robiť my nedbanliví
            Slováci, u ktorých sa doteraz literárne umenie zapovrhovalo, ba ľahostajne sme kráčali v
            šľapajach pominutého storočia? Dáme sa i naďalej vysmievať od iných, či si aj v
            budúcnosti budeme požičiavať od Moravana pero na písanie a knihy od Čecha? Budeme bez
            vydaných školských potrieb na svete iba podaromne obtierať školské kľučky, dvere otvárať
            a zatvárať, iba naplano hore-dolu prekračovať školské prahy?
     </em>
    </span>
   </p>
   <p>
    <span class="emphasis">
     <em>
      Bratia, uvedomte si, v akom blatnatom veku, v akom pochmúrnom storočí žili pred
            nami naši Slováci, a včuľ nám svitli osvietené časy! Usilujme sa teda rečou, písaním,
            vydanými knihami pozdvihnúť náš národ, naše meno a našich potomkov ak aj nie hneď do
            zlatého, tak aspoň sprvu do strieborného veku! Usilujme sa, dodávajme jeden druhému
            chuť, pridajme vôľu, spojme sily a možnosti! Naša milostivá vrchnosť a boh, ktorý dáva
            malým začiatkom veľký vzrast, pomôžu aj nám ďalej a vyššie. Prekonáme prvé prekážky, ak
            si pripomenieme porekadlo: K maličkému pridaj málo a k málu málilinko a za krátky čas
            vznikne veľký kopec.
     </em>
    </span>
   </p>
   <p>
    <span class="emphasis">
     <em>
      Aj keď nepostavíme babylonskú vežu; aj keď svojimi hospodárskymi znalosťami a
            umením nedosiahneme pred svetom to, čo hospodári zlatého veku Cato alebo Vergilius Maro;
            aj keď nenapíšeme také hospodárske knihy, aké napísali v striebornom veku Collumella
            Gaditanus, najdôvtipnejší spisovateľ sedliackeho hospodárstva a najskúsenejší oráč,
            alebo Plinius či Scarus Emilianus Palladius,
      <sup>
       [
       <a class="footnote" href="#ftn.d56e411" name="d56e411">
        4
       </a>
       ]
      </sup>
      rímsky občan zasluhujúci chválu, ktorý sa venoval sedliactvu a hospodárstvu;
            alebo učitelia hospodárstva v našom storočí, ako sú vysokoučení páni Mitterpacher,
      <sup>
       [
       <a class="footnote" href="#ftn.d56e417" name="d56e417">
        5
       </a>
       ]
      </sup>
      Wiegand,
      <sup>
       [
       <a class="footnote" href="#ftn.d56e426" name="d56e426">
        6
       </a>
       ]
      </sup>
      Pauman,
      <sup>
       [
       <a class="footnote" href="#ftn.d56e434" name="d56e434">
        7
       </a>
       ]
      </sup>
      Pank
      <sup>
       [
       <a class="footnote" href="#ftn.d56e440" name="d56e440">
        8
       </a>
       ]
      </sup>
      a iní. Aj keď za jeden rok neurobíme z planej zeme najúrodnejšiu roľu; aj
            keď naše štepy nebudú rodiť ihneď na druhý a tretí rok; aj keď za dva či tri dni
            neuzdravíme polozdochnutého alebo poverami očarovaného koňa; aj keď divé, robiť
            neprivyknuté voly neskrotíme do jarma za jeden deň; aj keď sa naše kravy nebudú dojiť od
            jedného teľaťa do druhého; aj keď naše ovce a našu hydinu nebudú susedia obdivovať; aj
            keď nedosiahneme včelársku šikovnosť osemapäťdesiat rokov činného včelára Aristomacha;
            aj keď sa nám nepodarí taký kumšt, ako (podľa Reamurovho
      <sup>
       [
       <a class="footnote" href="#ftn.d56e450" name="d56e450">
        9
       </a>
       ]
      </sup>
      svedectva) urobil onen skúsený senegalský včelár — že za matkou v našej
            čiapke bude lietať roj; aj keď ju budeme či nebudeme mať na hlave a tak naraz sa nám
            nepodarí, aby naše včely pri rojení ticho vyleteli z materského a vošli do iného
            prázdneho kláta, kde by sa usadili (hoci aj my môžeme sprobovať viaceré takéto a im
            podobné hospodárske kumšty podľa posledného dielu tejto knižky); slovom — aj keď v našom
            hospodárstve nevysedí sova mladého sokola — predsa máme možnosť podľa starodávneho aj
            terajšieho hospodárskeho práva i dômyselnej náuky usporiadať naše domáce gazdovstvo,
            najmä keď nám tento pokus môže priniesť úžitok. Môžeme nasledovať príklady aj spôsoby
            dávnych a skúsených hospodárov, lebo vieme, že nikto nie je sebestačný v takých veciach,
            ktoré sú skryté v múdrosti a dômyselnom fortieli. Veď ani starodávni mudrci, v knihách
            ktorých sa my dneska slepíme, bez zdokonaľovania vedomostí a skúšania hospodárskych
            kumštov nestali sa ihneď takými múdrymi ľuďmi, akých nám predstavujú ich
            knihy.
     </em>
    </span>
   </p>
   <p>
    <span class="emphasis">
     <em>
      Nebuďme horší než nerozumné hovädá, ktoré prevyšujeme rozumom, dušou i hodnosťou;
            splňme Apellovo
      <sup>
       [
       <a class="footnote" href="#ftn.d56e461" name="d56e461">
        10
       </a>
       ]
      </sup>
      príslovie: Nech nám neprejde ani jeden deň bez čiarky. Nech nám v budúcnosti
            neprejde ani jeden rok bez vydania dajakej slovenskej knižky! Nebojme sa posmievačných
            kritikov, ak budeme starostliví a pozorní, môžeme aj medzi tŕním dopestovať ruže a
            vpletať ich do dôstojného venca na večnú pamiatku nášho slávneho národa. Aj keď nás budú
            naši protivníci nespravodlivo posudzovať a ohovárať, aj keď sa nám budú vysmievať — nič
            na to nedbajme a nezabúdajme, že jeden či druhý, najmä od nášho (nový slovenský pravopis
            a správnu slovenčinu uplatňujúceho) Tovarišstva
      <sup>
       [
       <a class="footnote" href="#ftn.d56e467" name="d56e467">
        11
       </a>
       ]
      </sup>
      odtrhnutý človek nie je u nás vlastne človekom. Kto píše knihy alebo verejne
            káže, toľko kritikov proti sebe vzbudí, koľko má čitateľov alebo poslucháčov.
     </em>
    </span>
   </p>
   <p>
    <span class="emphasis">
     <em>
      Tak skrivodlivo posudzoval Sokratove knihy Platón, Platónove odsudzoval zasa
            Aristoteles, Aristotelovým spisom sa vysmieval Averroes, Ceciliove knihy nenávidel
            Sulpicius, Lelia mal v žalúdku Varro, proti Enniovi potupne písal Horatius, Gellius bol
            Senekovým posmievačným kritikom, Strabo sa vždycky usiloval zahanbiť Erastotena, potupne
            sa vyjadroval Galenus o Tesalovi, Cicero posmešky robil z prác Hermagorových, ale aj do
            tohto veľkého rečníka a mudrca Ciceróna zabŕdol svojím ostrým zubom a jazykom i
            vysmievačným perom Salustius.
      <sup>
       [
       <a class="footnote" href="#ftn.d56e478" name="d56e478">
        12
       </a>
       ]
      </sup>
      Z toho nemožno vyvodzovať, že Cicero nebol najväčším, najslávnejším rímskym
            rečníkom, že by si dávni spisovatelia nezaslúžili za svoje učenie a chvályhodné úsilie
            aj spisy tú najväčšiu chválu a slávnu pamiatku, ktorú im preukazujú naše
            storočia.
     </em>
    </span>
   </p>
   <p>
    <span class="emphasis">
     <em>
      Pravdaže, každý človek má akú-takú chybu, podobne i v každej knižke sa nájde
            nejaká tá chyba. Ani v terajších časoch nevymizli posmievační kritici, ich ohováračské
            jazyky a zádrapky ostrých zubov zavinili, že v súčasnosti mnohí múdri a učení muži
            nechcú vydať svoje spisy, na ktoré vynaložili veľa času a úsilia. No my sa neobávajme
            kritiky takých slabomyseľných a malicherných zoilov.
      <sup>
       [
       <a class="footnote" href="#ftn.d56e489" name="d56e489">
        13
       </a>
       ]
      </sup>
      Úžitok spomínaných kníh, ktorý ani len zbadať nemôže škuľavý úsudok ich
            karpavých očí, uznajú azda ich múdrejší potomkovia s vedomím, že ako nie je na svete nič
            také hanebné a ošklivé, čo by nemalo svojich zástancov, podobne nič nie je také užitočné
            a dobré, čo by nemalo svojich nepriateľov. Takýmto ja vždycky odpoviem slovami
            starodávneho mudrca: Kto chce, nech moje knižky číta; kto nechce, nech ich odhodí a
            prevetrá v nich litery, nech tupí písmo aj jazyk — keď nemôže potupovať
            úmysel.
     </em>
    </span>
   </p>
   <p>
    <span class="emphasis">
     <em>
      Stáva sa, že protivníkov majú aj také nové veci, ktoré sú na veľký všeobecný
            prospech a úžitok. Už ste skúsili aj spolu so mnou, že nenarodil sa ten, čo by sa páčil
            všem. Ohlas onoho pred troma rokmi vydaného skromného oznámenia rozchýril sa po našej
            krajine ako krásny hlas skromnej peknej hrdličky. Ak ho ešte raz v našich srdciach
            zbudíme týmto naším spisom, môžeme úfať, že v budúcnosti pookreje i figový strom,
            vyženie puky a prinesie ovocie, že naša vinica zakvitne — ak sa teraz zjednotíme v tomto
            novom Tovarištsve a upíšeme svoje mená i náklady na slovenské knihy. Ach, akú hanbu,
            posmech a potupu si získame od blížnych cudzieho jazyka i rodu, ktorí sú už tuhí
            protivníci tohto rozhodnutia, ako nás budú haniť naši pokračovatelia a potomci, že pri
            tejto spasiteľnej príležitosti neprejavíme starosť ani o seba ani o nich a im šikovne
            neotvoríme brány do umenia — ak teraz po kroku vpred cúvneme od jeho prahu.
     </em>
    </span>
   </p>
   <p>
    <span class="emphasis">
     <em>
      Kedykoľvek rozmýšľam o stave našich Slovákov, o mizernom stave našich dedinských
            školských rechtorov, taktiež o hlúposti našich sedliakov, nemôžem sa zdržať aspoň
            bolestného vzdychu: Ach, úbohí Slováci (najmä pracovitá mládež), ktorí ste doteraz
            nemali stáleho zástancu a pomocníka v tomto úsilí! Želal by som si, aby táto moja knižka
            bola našim veľkým Slovákom, ktorí môžu svojich sedliakov aj vzdelávať, taká vzácna ako
            iným národom nemecká „Noth- und Hilfsbüchlein“,
      <sup>
       [
       <a class="footnote" href="#ftn.d56e505" name="d56e505">
        14
       </a>
       ]
      </sup>
      odkiaľ vysvetľujem veľa užitočných poučení a podobne v budúcnosti sa chystám
            vysvetliť túto chvályhodnú nemeckú hospodársku knižočku. Už si ju do svojho jazyka
            preložili aj Maďari pod názvom „Szükségben segítő kőnyv“, aj Česi ako „Pomoc v potřebe“,
            ruská cárovna ju dala vytlačiť po rusky a vo veľkom množstve rozdať medzi poddaných. Sám
            jej autor pán Beker ju dal za tri roky vytlačiť päť ráz a vždy veľa sto kusov. Rozličné
            rakúske kniežatá pokúpili z nej pre svojich poddaných mnoho tisícov… Toľko môžem
            povedať, že z tejto výbornej nemeckej hospodárskej knižky vyšlo tlačou len v nemeckých
            krajinách najmenej stotisíc exemplárov. Krajania, či nie je hodno, aby sa na toľké
            príklady cudzích, v literatúre a hospodárstve zbehlých národov nezobudili do písania
            literatúry a do pilnejšieho aj užitočnejšieho hospodárenia i naši Slováci?!
     </em>
    </span>
   </p>
   <p>
    <span class="emphasis">
     <em>
      Zobuďme sa teda, pilní tovarši, povstaňme zo spánku lenivosti, pomáhajme vydávať
            naše nové slovenské knihy! Kto nemôže prispievať na výlohy, nech takto chytí pero, nech
            položí ruku na papier, nech sa zahľadí do knihy; a čo si netrúfa teraz, to preukáže
            svetu skutkom v budúcnosti. Tieto naše prvé (hoci nie všetkým po vôli) knihy dajú našim
            potomkom do ruky usmerňovateľa, aby oni dovŕšili a dokonalejšie ovenčili to, čo sme my
            začali. Aj oni uznajú, čo my s Marcom Fabiom
      <sup>
       [
       <a class="footnote" href="#ftn.d56e522" name="d56e522">
        15
       </a>
       ]
      </sup>
      uznávame, že každé literárne umenie má svoj detský, takzvaný šľabikujúci
            vek; ako mesto Rím nebolo zrazu vystavané, tak ani my na prvý raz nepozdvihneme našu
            literatúru na stupeň hoden iba chvály, lebo vieme, že staroba nemá silu mladosti. Ale aj
            to vieme, že rané a skromné počiatky nemajú toľko umenia, toľko dôvtipu a výrečnosti,
            koľko mávajú starší učitelia, skúsenejší a umnejší spisovatelia.
     </em>
    </span>
   </p>
   <p>
    <span class="emphasis">
     <em>
      Milí Slováci, ak chcete v budúcich časoch získať nášmu národu úctu zasluhujúce a
            pamätihodné meno, pre toto meno a pre jeho slávu vás ešte raz láskalo a srdečne
            napomínam: Podľa svojej možnosti napomáhajte vydávanie našských kníh tlačou! Ako vám ja
            touto prácou a radou želám dobro, tak aj vy zo srdca želajte dobro môjmu zdraviu, môjmu
            menu a svojím úsilím žičte dobro tiež sami sebe i svojim blížnym, potomkom a celému
            nášmu slávnemu národu!
     </em>
    </span>
   </p>
   <p>
    <span class="emphasis">
     <em>
      Dobre sa majte.
     </em>
    </span>
   </p>
   <p>
   </p>
   <div class="footnotes">
    <br/>
    <hr align="left"/>
    <div class="footnote">
     <p>
      <sup>
       [
       <a class="para" href="#d56e348" name="ftn.d56e348">
        1
       </a>
       ]
      </sup>
      <span class="emphasis">
       <em>
        pred troma rokmi…
       </em>
      </span>
      — r. 1789 vyšlo Oznámenie o založení
                  Slovenského učeného tovarišstva
     </p>
    </div>
    <div class="footnote">
     <p>
      <sup>
       [
       <a class="para" href="#d56e354" name="ftn.d56e354">
        2
       </a>
       ]
      </sup>
      <span class="emphasis">
       <em>
        sa zmenilo a zastavilo
       </em>
      </span>
      — Po smrti Jozefa II. (1790)
                  zrušila šľachta na snemoch mnohé reformy a znemožňovala podujatia jozefinistov.
                  Ako začiatok činnosti Tovarišstva uvádzajú zoznamy jeho členov r. 1792 a posledný
                  r. 1795. Pri pomerne aktívnej činnosti udržiavalo sa Tovarišstvo hlavne zásluhou
                  vplyvných vyšších cirkevných hodnostárov z radov svojho členstva.
     </p>
    </div>
    <div class="footnote">
     <p>
      <sup>
       [
       <a class="para" href="#d56e365" name="ftn.d56e365">
        3
       </a>
       ]
      </sup>
      <span class="emphasis">
       <em>
        svätý Cyril… Osvald
       </em>
      </span>
      — apoštoli a rozširovatelia
                  kresťanstva na Slovensku aj v Uhorsku, autor ich cituje z Papánkovej
      <span class="emphasis">
       <em>
        Histórie
       </em>
      </span>
     </p>
    </div>
    <div class="footnote">
     <p>
      <sup>
       [
       <a class="para" href="#d56e411" name="ftn.d56e411">
        4
       </a>
       ]
      </sup>
      <span class="emphasis">
       <em>
        Cato… Palladinus
       </em>
      </span>
      — známi a slávni antickí autori diel
                  rozličných disciplín
     </p>
    </div>
    <div class="footnote">
     <p>
      <sup>
       [
       <a class="para" href="#d56e417" name="ftn.d56e417">
        5
       </a>
       ]
      </sup>
      <span class="emphasis">
       <em>
        Mitterpacher
       </em>
      </span>
      — Ľudovít (1734 — 1814), profesor na
                  budínskej univerzite, prednášal najmä zemepis a poľnohospodárstvo; autor viacerých
                  prírodovedných a hospodárskych spisov, najmä trojdielnej
      <span class="emphasis">
       <em>
        Elementa rei
                     rusticae
       </em>
      </span>
      (Základy poľnohospodárstva, 1779 — 1794), z ktorej čerpal
                  aj Fándly
     </p>
    </div>
    <div class="footnote">
     <p>
      <sup>
       [
       <a class="para" href="#d56e426" name="ftn.d56e426">
        6
       </a>
       ]
      </sup>
      <span class="emphasis">
       <em>
        Wiegand
       </em>
      </span>
      — Johann (umrel r. 1776), rakúsky poľnohospodársky
                  odborník, nové metódy aj plodiny v poľnohospodárstve rozširoval odbornými a
                  populárnymi spismi; r. 1793 vyšiel u nás jeden z nich v preklade pod názvom
      <span class="emphasis">
       <em>
        Hospodářská ruční knížka pro rakauskau mládež…
       </em>
      </span>
     </p>
    </div>
    <div class="footnote">
     <p>
      <sup>
       [
       <a class="para" href="#d56e434" name="ftn.d56e434">
        7
       </a>
       ]
      </sup>
      <span class="emphasis">
       <em>
        Pauman
       </em>
      </span>
      — Christian Baumann, nemecký poľnohospodársky
                  učenec, zaoberal sa najmä problematikou chovu dobytka. Žil v druhej polovici 18.
                  stor.
     </p>
    </div>
    <div class="footnote">
     <p>
      <sup>
       [
       <a class="para" href="#d56e440" name="ftn.d56e440">
        8
       </a>
       ]
      </sup>
      <span class="emphasis">
       <em>
        Pank
       </em>
      </span>
      — Matej Pankl (1740 — 1798), profesor filozofie na
                  trnavskom gymnáziu, po presťahovaní univerzity do Budína prednášal tam (od r.
                  1784) prírodné vedy a poľnohospodárstvo. Jeho najznámejšie dielo
      <span class="emphasis">
       <em>
        Compendium oeconomie ruralis
       </em>
      </span>
      (Poľnohospodárska príručka,
                  1790) obsahuje aj trojjazyčný (nem.-maď.-slov.) slovník odborných termínov.
     </p>
    </div>
    <div class="footnote">
     <p>
      <sup>
       [
       <a class="para" href="#d56e450" name="ftn.d56e450">
        9
       </a>
       ]
      </sup>
      <span class="emphasis">
       <em>
        Reamur
       </em>
      </span>
      — René Antoine Ferchault de Reamur (1683 — 1757),
                  francúzsky fyzik a zoológ, okrem iných prírodovedeckých spisov vydal aj práce o
                  včelách
     </p>
    </div>
    <div class="footnote">
     <p>
      <sup>
       [
       <a class="para" href="#d56e461" name="ftn.d56e461">
        10
       </a>
       ]
      </sup>
      <span class="emphasis">
       <em>
        Apelles
       </em>
      </span>
      (4. stor. pr. n. l.) najvýznamnejší starogrécky
                  maliar, súčasník Alexandra Veľkého. Roky 340 — 310 pr. n. l. znamenajú vrchol v
                  jeho tvorbe.
     </p>
    </div>
    <div class="footnote">
     <p>
      <sup>
       [
       <a class="para" href="#d56e467" name="ftn.d56e467">
        11
       </a>
       ]
      </sup>
      <span class="emphasis">
       <em>
        nášho (nový slovenský pravopis a správnu slovenčinu uplatňujúceho)
                     Tovarišstva
       </em>
      </span>
      — K tomuto miestu viaže Fándly v origináli poznámku pod
                  čiarou, kde záujemcom o členstvo v Tovarišstve a vydávanie svojich spisov odporúča
                  Bernolákove práce a pokračuje povzbudením: „Každý z nás mal by sa podľa týchto
                  základných pravidiel usilovať jednotne na ozdobu našej reči písať svoje listy a
                  nové knihy, aby boli rýdze a čisto slovenské, preto aj vzácne… Ani ja tu nemôžem
                  písať podľa vlastnej vôle zvyčajnou slovenčinou svojho rodného kraja, lebo som sa
                  zaviazal zachovávať spomínané pravidlá. Ak teda voľakto nájde v tejto knižke
                  neobyčajnejšie slovo, ľahko ho pri čítaní pochopí podľa reči svojho kraja alebo
                  ľahko ho môže vysloviť aj ináč, ak sa mu bude páčiť.“
     </p>
    </div>
    <div class="footnote">
     <p>
      <sup>
       [
       <a class="para" href="#d56e478" name="ftn.d56e478">
        12
       </a>
       ]
      </sup>
      <span class="emphasis">
       <em>
        Sokrates… Salustus
       </em>
      </span>
      — antickí učenci, autori filozofických,
                  poľnohospodárskych a iných spisov
     </p>
    </div>
    <div class="footnote">
     <p>
      <sup>
       [
       <a class="para" href="#d56e489" name="ftn.d56e489">
        13
       </a>
       ]
      </sup>
      <span class="emphasis">
       <em>
        zoil
       </em>
      </span>
      — Zoilos (4. stor. pr. n. l.) starogrécky rečník a
                  sofista z Amfipolu v časoch macedónskej hegemónie; známy sa stal prudkou, no
                  malichernou polemikou proti básnickému dielu, pripisovanému Homérovi; podľa neho
                  potom označenie pre malicherného posmievača, ohovárača najmä v oblasti
                  literatúry.
     </p>
    </div>
    <div class="footnote">
     <p>
      <sup>
       [
       <a class="para" href="#d56e505" name="ftn.d56e505">
        14
       </a>
       ]
      </sup>
      <span class="emphasis">
       <em>
        Noth- und Hilfsbüchlein
       </em>
      </span>
      — (nem.) V núdzi pomáhajúca
                  knižka, podobného zmyslu aj názov maďarského prekladu. Nemecký autor
      <span class="emphasis">
       <em>
        Rudolf Z. Becker
       </em>
      </span>
      (1752 — 1822) popularizuje v nej nové
                  prúdy v poľnohospodárstve. Popularizačného zamerania sú aj iné jeho práce (napr.
      <span class="emphasis">
       <em>
        Über die Rechte und Pflichten der Menschen
       </em>
      </span>
      — O právach a
                  povinnostiach ľudí). Becker bol aj aktívny novinár.
     </p>
    </div>
    <div class="footnote">
     <p>
      <sup>
       [
       <a class="para" href="#d56e522" name="ftn.d56e522">
        15
       </a>
       ]
      </sup>
      <span class="emphasis">
       <em>
        Marcus Fabius
       </em>
      </span>
      — Vibulianus, člen vplyvného rímskeho rodu,
                  konzul (483 — 480 pr. n. l.) a vojvodca
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e541">
       </a>
       Odstrašujúci príklad Mikuláša Korheľoviča
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    V Hornej Lužici
    <sup>
     [
     <a class="footnote" href="#ftn.d56e550" name="d56e550">
      16
     </a>
     ]
    </sup>
    (v jednej dedine) žil hospodár Mikuláš Gochenovič, ktorého ľudia častejšie
         volali Mikulášom Korheľovičom a takýmto zmeneným priezviskom ho karhali, aby už raz nechal
         to hanebné korheľstvo. Gochenovič gazdoval predtým na usporiadanom hospodárstve a mal sa
         dobre, ale za krátky čas vyšiel na takú psotu, že jeho dietky chodili polonahé, otĺkali
         cudzie prahy a žobrali chlieb. Túto biedu nezapríčinilo nič iné ako otcov sklon k pálenke.
         Sprvu začal iba s malým množstvom trúnku, no potom pil kamdiaľ viac. Ráno vypil najprv iba
         glg páleného, potom riadne dva aj tri glgy, a tak pil čoraz viacej, stával sa väčším a
         väčším korheľom.
   </p>
   <p>
    Farár tej obce bol ku každému dobrý človek a mal súcit s Gochenovičovou ženou, ľutoval
         jeho deti a všemožne sa usiloval odvrátiť ho od potupného priestupku korheľstva. Raz si ho
         dal zavolať k sebe a začal mu mierne po priateľsky vyčítať pitie pálenky, dohováral mu, aby
         neprivádzal do nešťastia nielen seba, ale aj svoju ženu a dietky.
   </p>
   <p>
    „Počujte, milý Gochenovič,“ vravel pán farár, „pálenka je liek, ja nemám nič proti tomu,
         aby ste z nej užili za glg kedy-tedy, povedzme keď máte vyjsť ráno na pole robiť do
         hmlistého či vlhkého počasia. No veľmi zle robíte, že tento liek používate ako svoj
         každodenný nápoj. Tento trúnok je poriadne tuhý a rozpaľuje. Sám to spoznáte, že pálenka
         odoberá chuť do jedla, ba spôsobuje zlatú žilu, buchot srdca, trasenie údov a oslabuje
         pamäť. Veru musím vám úprimne a otvorene povedať, že odkedy pijete tak veľa páleného, zdáte
         sa mi oveľa slabší na rozum, než ste bývali predtým. Nuž obávam sa, že ak zotrváte v tomto
         zlozvyku, opustia vás a znecitlivejú vám všetky telesné zmysly. Vaše hospodárstvo ide dolu
         vodou, to vidíte aj sám, exekútor vám zo dvier takmer nevychádza. Okrem toho sa vám
         vysmieva celá dedina, malé deti, kde vás len vidia a len čo vás zbadajú, vykrikujú na vás:
         Gochenovič-Korheľovič! Gochenovič-Korheľovič! Pomyslite si aj na predchádzajúce časy, keď
         si vás vážil každý človek, dokiaľ ste neprepadli korheľstvu. Pamätáte si, aké ste mali
         pekné hospodárstvo, ako vás milovala žena, ktorá teraz nad vami vo dne v noci bolestne
         vzdychá, bedáka a plače? Počúvajte, Gochenovič, rozmyslite si to, znechajte sa pálenky,
         napravte sa! Ešte je čas. Ja urobím, čo budem môcť, aby som vám v obci pomohol znovu k
         statočnosti, vážnosti a k dobrému menu. Aj váš tesť vás podoprie, podporí vaše
         hospodárstvo, aby ste sa natoľko pozdvihli, že by ste mali na každý deň chleba a živnosti.
         Nuž podajte mi na to ruku, milý Gochenovič, veď ste vy predtým boli dobrý človek. Urobte si
         v srdci predsavzatie, že premôžete svoj zlozvyk, že prevládzete to hanebné a bezbožné
         korheľstvo!“
   </p>
   <p>
    Takto dohováral dobrý a láskavý kňaz korheľovi. A Gochenovič, ktorý toho rána zostal
         triezvy, lebo musel ísť do fary, ľútostivo ako dieťa plakal nad svojím priestupkom a
         povedal:
   </p>
   <p>
    „Nech im pánboh zaplatí, dvojctihodný a velebný pán farár! Oni sú môj strážny anjel a
         teraz ma ratujú zo skazenosti aj pred zahynutím.“ Viacej nevládal povedať pre plač a
         zadŕhajúci ho vzlykot.
   </p>
   <p>
    Z fary odišiel s pevným predsavzatím, že už nikdy viacej pálenku neokúsi. Keď prišiel
         domov, objal ženu okolo krku a so zaslzenými očami jej rozprával, ako mu pán farár obmäkčil
         srdce, takže si pevne zaumienil, že už nebude pálenku piť. Žena i s deťmi padli na kolená
         od radosti a ďakovali — deti za otca a žena za muža — bohu, že sa Gochenovič polepší a oni
         zasa vyjdú zo svojej biedy. Žena mužovi sľubovala, že mu vďačne kedy-tedy prinesie glg
         páleného, len aby viacej sám nechodil do šenku, hostinca, aby sa tam neschádzal s holbovými
    <sup>
     [
     <a class="footnote" href="#ftn.d56e566" name="d56e566">
      17
     </a>
     ]
    </sup>
    kamarátmi a nestaval sa o dva-tri dúšky či holby.
   </p>
   <p>
    A naozaj, celé tri týždne sa Gochenovič zdržiaval doma a zachovával sľub. No v tej
         dedine, kde býval, je taká obyčaj, že na svadbách a krsteniach býva pivné prepíjanie, čiže
         po odbavení hostiny doma poberú sa hostia na pijatiku do šenku. Idú ta kmotrovci, ktorých
         je dakedy aj desať-dvanásť, na každý stôl postavia pred hosťov veľkú kanvu piva, k nej i
         holbu pálenky a tam si poriadne pripíjajú, ktorý nad ktorého upíjajú. Jednému
         Gochenovičovmu strýcovi sa pritrafilo, že sa stal kmotrom, kvôli nemu a na jeho uctenie
         šiel aj Gochenovič do šenku. (Nešťastná príležitosť, čo si nielen polepšených, ale už aj
         svätých priviedla do hriešneho úpadku! Nešťastné korheľské kamarátstva!)
   </p>
   <p>
    Keďže Mikuláša v hostinci jeho holboví kamaráti podpichovali, hanili ho a vysmievali sa
         mu, že odvtedy, ako mu pán farár zmyl hlavu aj bez lúhu, nesmie už piť, že pozabúdal svoje
         pohárikové nôty — pomyslel si: Ech, raz si vypiť nie je vždycky piť! Upil si, pripíjal a
         upíjal si kamdiaľ viacej, až potrafil na starodávny chodník; oslopaný, páleným otreštený
         vyšiel na svoju starú nôtu. Znovu sa mu vrátil niekdajší neuhasiteľný smäd, zasa pil ako
         predtým každý deň, ba logal, strebal ešte viacej a neraz prepil rozum aj svedomie.
   </p>
   <p>
    Žena ho často zo šenku — zakrákoreného tam s kamarátmi, uvelebeného medzi džbánmi a
         obloženého pohárikmi aj fľašami — volávala domov; najmä vo sviatok ho odvádzala od takejto
         hriešnej príležitosti a napomínala ho, aby šiel na služby božie. No márna bola jej
         unovácia, napomínanie na dobré — akoby hádzal hrach na stenu, korheľa sa nechytila zbraň
         prosieb. Ešte ju vždy okríkol, zdupačil na ňu, jej vernosť i manželskú lásku odmeňoval
         špatnými nadávkami aj hrešením, a len čoraz väčšmi nazeral do pohárikov a díval sa hlbšie
         do džbánkov.
   </p>
   <p>
    V opilosti blúznil a rozprával nesvedčné, nehaneblivé hriešne reči, často sa vadil a
         doháňal s ľuďmi, po ulici sa potáčal, mrmlal a svojím korheľským jazykom zavadil aj do
         nevinného; výskal, vykrikoval, čím vyvolával von ľudí, aby videli, že je zasa ožratý. V
         opilosti sa neraz pobil, ale aj on veľa ráz obsiahol a neprešiel nasucho, často ho i
         potrestali. Mikulášovo hospodárstvo znovu išlo dolu vodou, až naostatok prišiel o dom aj o
         celý majetok. Jeho dietky sa museli živiť žobráckou kapsou a otĺkať ňou cudzie prahy.
         Gochenovič prišiel napokon o rozum i ostatné telesné zmysly a umrel ako hovädo v akejsi
         hnojnicovej jame, kam spadol vo svojej poslednej veľkej opilosti.
   </p>
   <p>
    Potom ho vrchnosť na výstrahu ostatným korheľom zakázala pochovať na posvätné miesto —
         cintorín, v noci ho z tej hnojnice vyvliekli ako zdochnutú mršinu do akejsi priekopy a tam
         ho zahrabali, zahádzali zemou. Nikto ho neodprevádzal na tomto potupnom pohrebe, ani ho nik
         neoplakával, ba ani len nepoľutoval, lebo jeho žena už predtým od ľútosti — psotou
         zúbožená, utrápená — umrela a jeho dietky sa rozbehli po krajine so žobráckymi
         tanistierkami. Dvaja Gochenovičovi synovia sedeli uväznení v šarhovni, kam ich priviedla
         ich zlá, neporiadnym otcom popustená vôľa, keďže sa o nich nestaral a ich dobre, statočne
         nevychoval. Tak sa i v tomto prípade stalo, čo často skusujeme, že aký otec, taký syn; aká
         matka, taká Katka a že jablko nepadá ďaleko od stromu.
   </p>
   <p>
   </p>
   <div class="footnotes">
    <br/>
    <hr align="left"/>
    <div class="footnote">
     <p>
      <sup>
       [
       <a class="para" href="#d56e550" name="ftn.d56e550">
        16
       </a>
       ]
      </sup>
      <span class="emphasis">
       <em>
        V Hornej Lužici
       </em>
      </span>
      — Fándlyho lokalizovanie príkladov do cudzích
               krajín je často iba formálne, zvyčajne zobrazuje pomery u nás.
     </p>
    </div>
    <div class="footnote">
     <p>
      <sup>
       [
       <a class="para" href="#d56e566" name="ftn.d56e566">
        17
       </a>
       ]
      </sup>
      <span class="emphasis">
       <em>
        holba
       </em>
      </span>
      — (z nem.) stará dutá miera (0,708 l) i nádoba
               podobného obsahu
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e585">
       </a>
       Spravodlivá beseda
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    Ak rozumný človek pouvažuje a spravodlivý kresťan sa zamyslí, uzná, že takýto pálenkou
         ostrebaný korheľ — ako sme videli — robí zo seba pred svetom špatu, potupu a pred bohom
         pácha hriešnu ošklivosť. Nepekná ošklivosť je korheľstvo, opilosť a ožranstvo na chlapovi,
         no ešte ošklivejšia špata je opitá cicuľka, ktorá rada nosieva vo vreckách fľaštičky s
         pálením, kdekade ich schováva po stavaní aj v kuchyni medzi hrnce; ktorá ich tajne pod
         komínom, za dverami a medzi priateľkami nahýňa a si z nich upíja; ktorá niekedy predstiera
         chorobu, len aby si mohla smrknúť pálenky. Prefíkanejšia (keď si chce ovlažiť suché hrdlo)
         prekabáti muža tak, že si vezme putienku — ako že ide na potok či na studňu vziať do nej
         vody — a má v nej skrytú fľaštičku, ktorú cestou nechá u šenkára či páleníka a pri návrate
         od studne strčí ju plnú do vrecka — —
   </p>
   <p>
    Takáto cicuľka, najmä ak vyrástla pri páleníkovom kotlíku alebo neďaleko neho, už tak
         ľahko neodvykne od smädu, ktorý sa jej stal druhou náturou, a hoci by ju z nej muž vyháňal
         kyjom či dubovou masťou,
    <sup>
     [
     <a class="footnote" href="#ftn.d56e596" name="d56e596">
      18
     </a>
     ]
    </sup>
    všetko mu premárni a povynáša z domu.
   </p>
   <p>
    Netreba ani spomínať, aké nebezpečné je pustiť takú do kuchyne, aby sa obracala okolo
         ohňa, aby varila, piekla alebo čo i len podkurovala do kachieľ. Smutná skúsenosť už neraz
         dosvedčila, že ako spôsobili požiar opití fajkári, kuchári, tak veľa ráz už zapálili dom
         opité gazdiné a kuchárky. Už to tak býva, že kto má do činenia s ohňom — smädí ho; a oheň
         priťahuje k sebe to, čo mu je podobné — horúčosť spôsobuje horúčosť, oheň sa spája s ohňom.
   </p>
   <p>
    Prihodilo sa raz, že istá milovníčka trúnku, taká fľaštičková kmotrička, ktorá mala už
         plný žalúdok i hlavu tohto každodenného fruštika, padla zrazu na zem a ostala celá bez
         seba. Pribehnutí ľudia síce poznali jej zvyk, ale nespomenuli si hneď, že rada prevracia do
         seba fľaštičky s pálenkou (a to hneď zrána) a vyľakaní v strachu, aby azda nezišla zo sveta
         náhlou smrťou, chytro bežali po kňaza, žeby ju zaopatril, dokiaľ je v nej ešte duša. Kňaz
         nemeškal a tým väčšmi sa k nej ponáhľal, čím čiernejšie mu vykresľovali prípad. Keď
         pribehol k žene ležiacej bez seba na zemi — keďže ju predtým dobre nepoznal a ani teraz
         nedostal z nej slova, lebo ju našiel bez vedomia — zaopatril ju rýchlo (ako v takých
         prípadoch treba zaopatriť) posledným pomazaním, dal jej rozhrešenie, poručil ju bohu a
         pobral sa z domu — — No na druhý deň sa kňaz dozvedel, že tá žena je už hore, že zasa chodí
         svieža i zdravá.
   </p>
   <p>
    Nuž posúďte, ktorí môžete posúdiť, či to nebola špata, ohavnosť nielen pred svetom, ale
         aj hriešna ošklivosť, nevďačnosť a naničhodnosť voči bohu? Dal by boh, aby sa na takejto
         fľaškovej Dore nevyplnilo známe porekadlo, ktoré sa preukázalo na Mikulášovi Gochenovičovi:
         Aký život, taká smrť; aby ani pri smrti od holdovania pálenke nestratila najpotrebnejšie
         vlastnosti a dary — rozum i dobrú pamäť, žeby naveky nezahynula pre pálené.
   </p>
   <p>
    Haním a odsudzujem onen potupný, ošklivý, ľudskému zdraviu i svedomiu škodlivý zvyk
         našich slovenských hospodárov, gazdov a rodičov, že na výročné sviatky pri obede hneď od
         prvého jedla a nato za každým nasledujúcim pokrmom si dokola pripíjajú pálenkou so všetkými
         stolujúcimi — čeľaďou, hosťami, ba i s deťmi a vynukovaním ich priam nútia piť. Niet sa
         potom čo čudovať, že na výročité, ba i na tie najväčšie sviatky bývajú skoro všetci od
         najmenšieho po najväčšieho keď aj nie opití, otreštení, tak aspoň podnapití — Takto ukazuje
         hospodár čeliadke, otec deťom škodlivú cestu ku korheľstvu, akoby sa vtedy ináč ani nemohli
         trochu obveseliť a mierne občerstviť. Nuž a čím sú vtedy väčšie sviatky, tým je to pred
         svetom väčšia ošklivosť a pred bohom väčší hriech!
   </p>
   <p>
   </p>
   <div class="footnotes">
    <br/>
    <hr align="left"/>
    <div class="footnote">
     <p>
      <sup>
       [
       <a class="para" href="#d56e596" name="ftn.d56e596">
        18
       </a>
       ]
      </sup>
      <span class="emphasis">
       <em>
        dubová masť
       </em>
      </span>
      — (náreč.) bitka dubovým kyjom
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e612">
       </a>
       Fľaštičkové kmotričky
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    Neraz sa stáva, že čím väčšmi sa niektorí muži venujú po svete kupectvu a po mestách
         svojmu obchodu, podobne sa usilovní hospodári starajú o polia i gazdovstvo, aby čo
         najlepšie vyživili svoje ženy a deti, tým horšie sa u daktorých šafári doma. Vravím, že u
         podaktorých, a to u nejedného (no ja nehovorím u ktorých, kde a akého stavu), čo majú za
         ženy opíjajúce sa cicuľky. Muži sa zrážajú po krajine, trápia sa, vo dne v noci starajú, a
         ich ženy — fľaštičkové kmotričky, maškrtné kľampy zamastené ako pečienkarky — vo dne v noci
         si pripravujú hostiny a schádzajú sa hneď zrána u niektorej na fruštičky.
   </p>
   <p>
    Jedna ta vo vrecku na sukni prinesie medové pálené, druhá vytiahne zo záňadria rozoliš,
         tretia vypakuje kalkíš, štvrtá vyloží kotúčiky, piata sa pochváli lokšami,
    <sup>
     [
     <a class="footnote" href="#ftn.d56e623" name="d56e623">
      19
     </a>
     ]
    </sup>
    šiesta čerstvými masnicami, siedma sa zavďačí priateľkám slivkovníkom, ôsma sa
         nedá zahanbiť svojimi zahybákmi, deviata rozlamuje a ponúka krehké makovníčky.
   </p>
   <p>
    Desiata vraví:„Tu máte, kmotričky, chrumkavo vypečené osúšiky!“
   </p>
   <p>
    Jedenásta kričí: „Vydarili sa vám niektorej kedy z bielej múky také pekné buchetky, ako
         sú tieto moje!?“
   </p>
   <p>
    Dvanásta predkladá čerstvé pagáčiky s oškvarkami aj krachličky. A trinásta — ako dajaká
         regina, kráľovná či hlavná veliteľka — tučná, strapatá a okatá megera, dvíha ponad hlavy
         ostatných veľkú bránku čiže pletený mrváň
    <sup>
     [
     <a class="footnote" href="#ftn.d56e635" name="d56e635">
      20
     </a>
     ]
    </sup>
    a vykrikuje:
   </p>
   <p>
    „Ichuchú! Ženičky, susedky, kmotričky, veseľme sa dokiaľ nemáme doma mužov! Ktoráže
         viete upiecť takúto bránku alebo mrváň?! Pozrite len, aký je to krásny radostník, mohli by
         ho na svadbe predložiť hoci aj pred samu nevestu — — Nuž kladiem ho pred teba, Katuša
         Zmrhalová, ty si ešte nepoznala svojho muža. Alebo hen Juda, ktorá sa nedávno stala tvojou
         švagrinou bez grgule
    <sup>
     [
     <a class="footnote" href="#ftn.d56e643" name="d56e643">
      21
     </a>
     ]
    </sup>
    a čepca, či hociktorá z prítomných, čo je hodna tohto manželského prsteňa ako
         svojho čepca, nech mrváň rozlomí a rozdá nám ho!“
   </p>
   <p>
    Na to Ilena Krivočepcová, ktorá bola skôr začepčená, než nosila partu, zvolala:
   </p>
   <p>
    „Ejha, no dobre! Ak sa veci majú tak — nech sa z nás tá, ktorá je bez hriechu, ktorá má
         nielen čepiec, ale aj poctivé svedomie bez hriechu, nech tá povie, aby sa pre jej nevinnosť
         zmenil tento mrváň na kamenie, a ona prvá nech nás ním ukameňuje! A kým sa tak stane, my sa
         zatiaľ veseľme, jedzme, pime a hodujme — — A ty, kuchárka, obracajže sa pilnejšie!“
   </p>
   <p>
    Na takomto fruštiku sa praží pečienka, škvareninka, chystá sa sladká omáčka či kyslá
         polievka alebo iné, čo má ktorá najradšej a čo sa ktorej zažiada.
   </p>
   <p>
    Takto gazdinky (či skôr maškrtné rozgazdinky) vystrájajú fruštičky, lahôdky, maškrtky,
         keď nemajú doma mužov. Zakiaľ ich hospodári v cudzom svete zarábajú na každodennú obživu a
         hrdlačia, vtedy sa ich ženy schádzajú u Maríny Cicuľkovej na takýto márnotratný fruštik,
         maškrtia na obede u Bety Fľaštičkovej, smäd si chodia hasiť na olovrant k Ilene
         Krivočepcovej a u Dory Rovášovej sa s vypleštenými očami zabávajú často až do polnoci. Muž
         sa potom môže od usilovnosti v práci hoc aj pretrhnúť, ak mu takto jeho gazdiná preženie
         všetko dolu smädným hrdlom a premárni — celé jeho úsilie vyjde navnivoč.
   </p>
   <p>
    Veru niet sa potom čo čudovať, že z takej obce pochádza toľko nestatočných ľudí! Čím
         väčšmi kto hovie a lahodí telu, tým častejšie a tým skôr ono človeka pokúša i privádza do
         úpadku. Nuž potom nie je čudné, že z takého miesta vychádza veľa detí na psotu a žobrotu,
         dáva sa na krádež, zlodejstvo a zbojstvo. Ba napokon sa dostávajú až na šibenicu, kam im
         cestu ukazujú zlé príklady márnotratných otcov a materí. Hovorí sa, že slová človeka
         povzbudzujú, ale príklady priťahujú — pravda, väčšmi zlé než dobré, a to najmä deti…
   </p>
   <p>
   </p>
   <div class="footnotes">
    <br/>
    <hr align="left"/>
    <div class="footnote">
     <p>
      <sup>
       [
       <a class="para" href="#d56e623" name="ftn.d56e623">
        19
       </a>
       ]
      </sup>
      <span class="emphasis">
       <em>
        kalkíš, kotúčiky, lokeš
       </em>
      </span>
      atď. — (náreč.) ľudové múčne jedlá a
               rozličné pečivo
     </p>
    </div>
    <div class="footnote">
     <p>
      <sup>
       [
       <a class="para" href="#d56e635" name="ftn.d56e635">
        20
       </a>
       ]
      </sup>
      <span class="emphasis">
       <em>
        bránka, mrváň
       </em>
      </span>
      — (náreč.) obradné pečivá, koláče na starých
               západoslovenských svadbách
     </p>
    </div>
    <div class="footnote">
     <p>
      <sup>
       [
       <a class="para" href="#d56e643" name="ftn.d56e643">
        21
       </a>
       ]
      </sup>
      <span class="emphasis">
       <em>
        grguľa
       </em>
      </span>
      — (náreč.) drôtená podložka pod istý druh ženského
               ľudového účesu i sám takýto účes; žena pijanka
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e662">
       </a>
       Príklady o dobrom hospodárstve
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    Frankónia (nejde o francúzsku krajinu) je krajina požehnaná úrodou zbožia všetkého
         druhu, všelijakým ovocím aj vínom, no jej obyvatelia sa veľmi vyznajú najmä v chove rožného
         statku a usilovne si zrábajú role. Koní tam vidieť málo, lež voly a kravy tam každodenne
         češú česákmi ako kone a udržujú ich v čistote, v maštaliach dobre kŕmia. Do roka tisíc
         toliarov utŕžia za kŕmne voly, junce a pekné kravy. Sejú tam veľa tenkeľa
    <sup>
     [
     <a class="footnote" href="#ftn.d56e671" name="d56e671">
      22
     </a>
     ]
    </sup>
    a získavajú z neho belšiu múku než zo žita. Dorábajú veľa chmeľu, tabaku a
         rozličné krámske, farbiarske rastliny.
   </p>
   <p>
    Hohenlohskí obyvatelia vysievajú mnoho ďateliny, preto majú dobrú krmu. Babemberskí a
         wirzburskí obyvatelia sú veľkí štepári, plné štepnice, plné humná i záhrady majú krásnych
         štepov a obchodujú s nimi, predávajú ich do Čiech, Hamburgu a do Berlína. Okrem peňazí za
         ovocie utŕžia veľa zlatých za štepy. Pri Weichodheime je jedna dedina, v ktorej fliarky a
         priekupci nechajú takmer každý rok asi šesťtisíc zlatých len za čerešne. Pred niekoľkými
         rokmi stála tam roľa jeden zlatý, ba i zadarmo dávali pustáky.
    <sup>
     [
     <a class="footnote" href="#ftn.d56e679" name="d56e679">
      23
     </a>
     ]
    </sup>
    No keďže sa miestni obyvatelia chytili pilnej práce — počuli, že čerešne a
         slivky sa prijmú aj v skalnatej, kamenistej zemi, začali tamtie role vysádzať čerešňami.
         Teraz už niekoľko rokov majú z týchto niekdajších pustákov taký osoh, že včuľ jednu takúto
         stromami vysadenú roľu, vlastne už štepnicu šacujú
    <sup>
     [
     <a class="footnote" href="#ftn.d56e685" name="d56e685">
      24
     </a>
     ]
    </sup>
    a predávajú po sto šesť až sto tridsať zlatých. (Prečo sa na týchto príkladoch
         poučujeme, nemusím hovoriť, ľahko to pochopí každý rozumný hospodár.)
   </p>
   <p>
    Pri Awerfurte (v saskom kraji) mal istý sedliak piesčitú a kamenistú, kopcovitú dosť
         veľkú roľu v rozlohe pol treťa hona,
    <sup>
     [
     <a class="footnote" href="#ftn.d56e693" name="d56e693">
      25
     </a>
     ]
    </sup>
    ktorú jeho nebohý otec kúpil iba za štrnásť zlatých, a neurodilo sa na nej viac
         ako tridsať snopov zbožia. Takáto úroda nezaplatila ani oračku, nevrátila ani semeno — nuž
         vymýšľal hospodár, ako by sa ináč dal získať väčší úžitok z toľkého kusa zeme. Začal ho
         teda vysádzať čerešňovými, slivkovými stromkami, lebo tie rastú rýchlo. Dokiaľ stromky
         nenarástli na veľké stromy a veľmi netienili, sial medzi ne ďatelinu, ktorá dobre rastie aj
         v piesčitej zemi, a sadil zemiaky. Keď okopával zemiaky, pomáhal i stromom a v piatom roku
         obral z nich tridsať veľkých košov sliviek. A tak rok čo rok donášala mu zem kamdiaľ väčší
         osoh. V trinástom roku utŕžil z toho sadu dvadsaťpäť zlatých iba za čerešne a sedemdesiat
         zlatých dostal za slivky — okrem toho odložil si z ovocia pre seba zo desať veľkých košov.
         Ak by sa teraz dakto spýtal tohto hospodára, či by predal onen grunt za štrnásť zlatých, za
         ktoré ho kúpil jeho otec, asi by odpovedal, že za trinásť rokov hodnota pozemku vzrástla na
         štrnásťsto zlatých vďaka jeho úprave.
   </p>
   <p>
    Podobne múdro robí ten, kto kupuje hnoj a zem hnojí, kto múdro a rozvážne vynakladá,
         lebo vždy sa mu takéto útraty vynahradia o tri-štyri roky. Lebo treba vedieť, hospodári, že
         spomínaný saský hospodár cez tie roky navozil do svojho sadu mnoho vozov trávnikovej prsti,
         aj veľa vozov hnoja vyviezol na roľu, stromy polieval, podpúšťal vodou, okopával ich,
         čistil od nezdoby a orezoval — a to všetky roboty v istom, na určitú prácu vhodnom čase.
         Hospodári, všímajte si, aké práce a ako ich máte robiť v ktorej štvrti mesiaca — píše sa o
         tom v tejto knižke, sprobujte to takým spôsobom, uvidíte a po skúsenosti dáte za pravdu, že
         starostlivosť prináša osoh, ba ho aj znásobuje. Milý čitateľ, spomeň si na to, čo som
         predpisoval na mesiac marec aj august v časti „V štepnici“.
   </p>
   <p>
    Nebohý cisár a nebohý pruský kráľ aj iné vrchnosti štedro odmeňovali vo svojich
         panstvách pilných hospodárov, starostlivých štepárov a prikazovali aj deti svojich
         poddaných vyučovať v hospodárskych školách, ako treba stromy štepiť, očkovať, zahybovať a
         opatrovať v jaderniciach.
    <sup>
     [
     <a class="footnote" href="#ftn.d56e703" name="d56e703">
      26
     </a>
     ]
    </sup>
   </p>
   <p>
    Aj teraz ešte je v mnohých chotároch dosť pustákov — spustnuté role a veľké zanedbané
         pažite, po ktorých naničhodné, jalové a chudé (ako tých sedem faraónových rokov) kravy
         zbytočne roztrusujú klapince. Gruntovní páni by lepšie urobili, keby túto zem rozdali medzi
         poddaných na lúky a role, aspoň na dorábanie jarín a zelených krmovín, aby sa ich poddaní
         trochu vzmohli. Takto spravili v hornom Sasku zemepáni-kniežatá so svojimi panskými nivami
         aj inými panskými gruntmi; potom sa ich poddaní zveľadili a oni sami bez starostí, množstva
         hospodárskych úradníkov a služobníctva dostávajú ročne taký peňažitý príjem, aký predtým
         tŕžili za ročnú úrodu zo svojich majetkov, a to s vynaložením veľkej starostlivosti, útrat
         a nemalej práce, čoho sa včuľ zbavili. A poddaní si žijú dobre i lepšie platia pánom, majú
         viacej slamy, viac hnoja, viacej krmu, viac lichvy, zbožia i viacej peňazí. Takto urobilo
         knieža z Rudolfstatu aj knieža Rais, tak rozdal svoje zeme a grunty medzi poddaných pruský
         kráľ a podobne i mnohí iní gruntovní páni. Ani v jednej krajine nemajú toľko a takých
         dobrých hospodárskych knižiek ako v hornom Sasku.
   </p>
   <p>
    Dal by boh, aby aj gruntovní páni našej krajiny nasledovali saské kniežatá v tomto
         spôsobe štedrosti, a aby naši poddaní, pracovití hospodári našej krajiny už od školského
         veku často čítavali takéto knižky a podľa nich hospodárili, nakoľko ktorému dovoľuje
         možnosť!
   </p>
   <p>
   </p>
   <div class="footnotes">
    <br/>
    <hr align="left"/>
    <div class="footnote">
     <p>
      <sup>
       [
       <a class="para" href="#d56e671" name="ftn.d56e671">
        22
       </a>
       ]
      </sup>
      <span class="emphasis">
       <em>
        tenkeľ
       </em>
      </span>
      — (z maď.) obilnina, druh pšenice alebo jačmeňa
     </p>
    </div>
    <div class="footnote">
     <p>
      <sup>
       [
       <a class="para" href="#d56e679" name="ftn.d56e679">
        23
       </a>
       ]
      </sup>
      <span class="emphasis">
       <em>
        pusták
       </em>
      </span>
      — (náreč.) pustá neobrobená zem alebo zanedbaná roľa,
               vinica a pod.
     </p>
    </div>
    <div class="footnote">
     <p>
      <sup>
       [
       <a class="para" href="#d56e685" name="ftn.d56e685">
        24
       </a>
       ]
      </sup>
      <span class="emphasis">
       <em>
        šacovať
       </em>
      </span>
      — (z nem., náreč.) hodnotiť, ceniť
     </p>
    </div>
    <div class="footnote">
     <p>
      <sup>
       [
       <a class="para" href="#d56e693" name="ftn.d56e693">
        25
       </a>
       ]
      </sup>
      <span class="emphasis">
       <em>
        hon
       </em>
      </span>
      — stará plošná miera, na záp. Slovensku uhorský hon,
               jutro (1200 štvorc. siah)
     </p>
    </div>
    <div class="footnote">
     <p>
      <sup>
       [
       <a class="para" href="#d56e703" name="ftn.d56e703">
        26
       </a>
       ]
      </sup>
      <span class="emphasis">
       <em>
        jadernica
       </em>
      </span>
      — (náreč.) škôlka z jadier vyrastených planých
               stromkov, slúžili ako podpník na štepenie ušľachtilejších druhov
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e715">
       </a>
       O zlom hospodárení
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    V churreinskom kraji majú na chotárnych rovinách dobré pole, lenže je ho málo; veľa je
         tam kopcov a na ich úbočiach mnoho vinohradov, preto aj obyvateľov tohto kraja živí viacej
         úroda vinohradov než poľa. Majú dosť vína a pijú ho často ako ľudia v hornom a dolnom
         Sasku, ale zvyčajne sa im z nedozretého hrozna podarí len kyslé víno a milovníci piva by s
         nimi nečarali. Vinohradné hory
    <sup>
     [
     <a class="footnote" href="#ftn.d56e724" name="d56e724">
      27
     </a>
     ]
    </sup>
    sa tam zväčša ešte zle obrábajú, najmä kto nemá dostatok hnoja, oberá slabú
         úrodu — ako z planej role. Roboty sa vo vinohradoch začínajú o Hromniciach a trvajú až do
         jesene. Keďže tam často bývajú zlé roky, hospodár sa neraz musí tešiť iba nádejou na úrodu
         v nasledujúcich rokoch, hoci mu ona nenahradí vynaložené práce a útraty.
   </p>
   <p>
    Skutočný osoh z vinohradov majú len tí, ktorí môžu zadržať spravodlivé víno od nového do
         nového vína. Strední vinohradníci sa v neúrodnom roku zadĺžia sčasti pôžičkami na výživu,
         sčasti na vinohradné roboty. No to si veľmi ľútajú, že aj v neúrodných rokoch sú povinní
         platiť vinohradný deviatok,
    <sup>
     [
     <a class="footnote" href="#ftn.d56e732" name="d56e732">
      28
     </a>
     ]
    </sup>
    daň od toho, čo sa im neurodilo (u nich nemilosrdná smrť proti svojej obyčaji
         berie i tam, kde nič nie je). Nesplnený deviatok, to horné zo zlého roku musia dávať v
         nasledujúcom úrodnom roku akoby za trest, že pánboh predchádzajúceho roku nepožehnal úrodu.
         V úrodnom roku potom len čo stredný hospodár vyprešuje, musí víno predať hneď od preša,
         lebo už dávno naň nabral, aby mohol povyplácať dane, svoje dlhy a tovarichárov — teda zasa
         mu nič neostane. Na to vraví, že čo malo zostať, všetko zožrala panská zver, jelene, srnce,
         vtáci, zajace; keby vraj ich smel strieľať aspoň na svojom grunte, nemusel by robiť na ich
         výživu. Preto si vinohradník ľúta svoju ťažkú robotu, lebo čo zožerú škodlivé zvieratá, tým
         by mohol vyplatiť pána, nemusel by sa podaromne mordovať.
   </p>
   <p>
    Preto sa v tom kraji mnohí pešiari,
    <sup>
     [
     <a class="footnote" href="#ftn.d56e743" name="d56e743">
      29
     </a>
     ]
    </sup>
    domkári nechcú chytiť za hospodárov ani na celodomné usadlosti,
    <sup>
     [
     <a class="footnote" href="#ftn.d56e749" name="d56e749">
      30
     </a>
     ]
    </sup>
    lebo by museli znášať veľké ťarchy a dane — radšej len tovarichárčia,
    <sup>
     [
     <a class="footnote" href="#ftn.d56e755" name="d56e755">
      31
     </a>
     ]
    </sup>
    keďže za tovarichy musia im zaplatiť v úrodnom i neúrodnom roku, a takto
         získajú viacej než hospodári. Za peniaze si kúpia chleba, omasty aj hotové šaty, na zimnú
         kratochvíľu ľanu, kúdele i kapustu. Nuž a všetku tuto obživu a zašatenie keď chcú hospodári
         mať, ale nemajú si za čo kúpiť (lebo hospodárom na sedliackom dome nechcú gruntovní páni
         vydeliť zo svojej rozsiahlej zeme nič na konopnice
    <sup>
     [
     <a class="footnote" href="#ftn.d56e761" name="d56e761">
      32
     </a>
     ]
    </sup>
    a kapustnice),
    <sup>
     [
     <a class="footnote" href="#ftn.d56e767" name="d56e767">
      33
     </a>
     ]
    </sup>
    uzavierajú kontrakty — no chybné — podľa ktorých ešte na koreni, na kĺči
         neobraté hrozno predávajú a takýmto obchodom vynášajú do cudzích chotárov. Spomínanú chybu
         by zemepáni ľahko napravili, keby im bez väčšej vlastnej ujmy dali zo svojich polí zem na
         konopnice a kapustnice. Podobne ušlo by sa viacej vína im aj poddaným, keby sa najmä lesná
         zver stiahla do zverníkov a keby sa zajace aj iné vospust behajúce škodlivé zvieratá mohli
         smelo strieľať, lebo pán z nich nemá toľko osohu, koľko škody narobia jemu i poddaným v
         sadoch, na roliach a vo vinohradoch.
   </p>
   <p>
    Tuším, že sa táto moja rada (iba rada, no už dávno ju viacerí napísali nie proti právam,
         lež na osoh zemepánov) nebude páčiť mnohým pánom, a to najmä tým, ktorí majú radšej
         nebezpečné poľovačky než užitočné majerníctvo,
    <sup>
     [
     <a class="footnote" href="#ftn.d56e775" name="d56e775">
      34
     </a>
     ]
    </sup>
    než pluh, zbožné jamy
    <sup>
     [
     <a class="footnote" href="#ftn.d56e781" name="d56e781">
      35
     </a>
     ]
    </sup>
    a sýpky. Ale keby im ich služobníci hlásili všetky tie škody porobené zverou,
         najmä zajacmi tak statočne, ako škody privádzajú chudobu do psoty; keby páni videli tie
         škody na vlastné oči a pri nich vzdychajúcu, plačúcu chudobu; keby sa na jar, na jeseň
         vybrali zo svojich vysokých stavaní pod vysokú nebeskú oblohu, do tej všeobecnej bohom
         okrášlenej paloty a ponížili by sa vyjsť na pole; keby sa svojou láskavou otcovskou
         prítomnosťou a rečou vmiešali medzi chudobných, no pilných a ťažko pracujúcich poddaných —
         azda by mi skôr uverili, azda by to, čoho sa tu ja len zďaleka dotýkam svojím perom, videli
         jasnejšie, precítili srdečnejšie. Azda by aj toľké vlastné i biednych poddaných veľké škody
         so žiaľom poľutovali a potom by uznali podľa pravdy, čo znamená dobre hospodáriť keď aj nie
         rukami, ale rozumom, aspoň rozkazom a ešte viacej usilovným dozeraním na všetko. Keby
         chceli uznať, že zajace sú nám všetkým škodlivé tak ako vrabce (hoci kvôli osohu majú na
         sebe o niečo viacej mäsa, no robia i väčšiu škodu), vydali by jágrom, perekom
    <sup>
     [
     <a class="footnote" href="#ftn.d56e787" name="d56e787">
      36
     </a>
     ]
    </sup>
    príkaz (sedliakom dovolili — ak by sa im naskytla príležitosť — zastreliť,
         akokoľvek zabiť či chytiť do osídla iba na svojom pozemku) o vrabčacích hlavičkách, čo sa
         už v krajine kurentuje
    <sup>
     [
     <a class="footnote" href="#ftn.d56e793" name="d56e793">
      37
     </a>
     ]
    </sup>
    — totiž za každú zajačiu hlavu mal by sa vystaviť ešte vyšší šusgeld
    <sup>
     [
     <a class="footnote" href="#ftn.d56e799" name="d56e799">
      38
     </a>
     ]
    </sup>
    čiže peňažná odmena.
   </p>
   <p>
    Čudujem sa, prečo u nás pracovití a pilní poddaní nechcú rozmnožovať a opatrovať štepy.
         Oni vravia: A načo? Pre mrcha človeka, aby mi ho ukradol, pre pánovu zver a zajace? Ba keby
         som mohol, vyklčoval by som aj ten vinohrad, aj ten sad. Ak ho budem obrábať ako roľu, keď
         už nie väčší osoh, aspoň tá slama mi zostane za robotu a z nej mi pán nevezme ani deviatok
         ani horné. Ja som chudobný, bez vína vyžijem, no bez chleba sa neuživím.
   </p>
   <p>
    Má to svoju príčinu, že sa v týchto rokoch vinohrady klčujú, orú a vysievajú kamdiaľ
         viacej. Nuž keď veľkí, bohatí hospodári nepomáhajú chudobe odvracať škody, keď sa nechcú
         hospodárskym okom prizrieť ani vlastným, ani hospodárstvam svojich blížnych, poddaných, keď
         nevychádzajú na pole, do viníc podľa príkladu rímskych pánov, učených a múdrych vrchností,
         radcov — ani len na prechádzku, skrátenie dlhej chvíle a kvôli získaniu skúseností. Kým to
         nebudú robiť častejšie, neuznajú ani pravdu porekadla: Čo oko vidí dobré — srdce nebolí,
         ale čo oko vidí škodlivé — to srdce bolí.
   </p>
   <p>
   </p>
   <div class="footnotes">
    <br/>
    <hr align="left"/>
    <div class="footnote">
     <p>
      <sup>
       [
       <a class="para" href="#d56e724" name="ftn.d56e724">
        27
       </a>
       ]
      </sup>
      <span class="emphasis">
       <em>
        Vinohradné hory
       </em>
      </span>
      — kompaktne vysadené vinice zvyčajne na
               svahoch, úbočiach, v minulosti zaužívaný názov pre vinohrady (lat. mons,
               promontorium; nem. Berg; maď. Hegy)
     </p>
    </div>
    <div class="footnote">
     <p>
      <sup>
       [
       <a class="para" href="#d56e732" name="ftn.d56e732">
        28
       </a>
       ]
      </sup>
      <span class="emphasis">
       <em>
        vinohradný deviatok
       </em>
      </span>
      — za feudalizmu povinnosť
               poddaných-vinohradníkov platiť zemepánovi deviatu čiastku z úrody pôv. in natura,
               neskôr ako
      <span class="emphasis">
       <em>
        horné
       </em>
      </span>
      vo forme muštu, čo nezáviselo od úrody, ale od
               plochy vinice. V prípade neúrody bol vinohradník povinný nahradiť nesplnenú povinnosť
               v nasledujúcich rokoch.
     </p>
    </div>
    <div class="footnote">
     <p>
      <sup>
       [
       <a class="para" href="#d56e743" name="ftn.d56e743">
        29
       </a>
       ]
      </sup>
      <span class="emphasis">
       <em>
        pešiar
       </em>
      </span>
      — poddaný plniaci si povinnú robotu na panskom bez
               záprahu
     </p>
    </div>
    <div class="footnote">
     <p>
      <sup>
       [
       <a class="para" href="#d56e749" name="ftn.d56e749">
        30
       </a>
       ]
      </sup>
      <span class="emphasis">
       <em>
        celodomná usadlosť
       </em>
      </span>
      — celá poľnohospodárska usadlosť ako
               základná jednotka zdanenia za feudalizmu
     </p>
    </div>
    <div class="footnote">
     <p>
      <sup>
       [
       <a class="para" href="#d56e755" name="ftn.d56e755">
        31
       </a>
       ]
      </sup>
      <span class="emphasis">
       <em>
        tovarichár, tovarichárčiť
       </em>
      </span>
      — (z nem., náreč.) nádenník,
               nádenníčiť
     </p>
    </div>
    <div class="footnote">
     <p>
      <sup>
       [
       <a class="para" href="#d56e761" name="ftn.d56e761">
        32
       </a>
       ]
      </sup>
      <span class="emphasis">
       <em>
        konopnica
       </em>
      </span>
      — záhon, pole na dorábanie konopí
     </p>
    </div>
    <div class="footnote">
     <p>
      <sup>
       [
       <a class="para" href="#d56e767" name="ftn.d56e767">
        33
       </a>
       ]
      </sup>
      <span class="emphasis">
       <em>
        kapustnica
       </em>
      </span>
      — záhon, pole na pestovanie kapusty
     </p>
    </div>
    <div class="footnote">
     <p>
      <sup>
       [
       <a class="para" href="#d56e775" name="ftn.d56e775">
        34
       </a>
       ]
      </sup>
      <span class="emphasis">
       <em>
        majerníctvo
       </em>
      </span>
      — (z nem.) hospodárenie na majeroch v réžii
               zemepána
     </p>
    </div>
    <div class="footnote">
     <p>
      <sup>
       [
       <a class="para" href="#d56e781" name="ftn.d56e781">
        35
       </a>
       ]
      </sup>
      <span class="emphasis">
       <em>
        zbožná jama
       </em>
      </span>
      — (náreč.) na záp. Slovensku špeciálna, otepou
               vystlaná jama krčahovitej formy na uskladňovanie zbožia, obilia v minulosti
     </p>
    </div>
    <div class="footnote">
     <p>
      <sup>
       [
       <a class="para" href="#d56e787" name="ftn.d56e787">
        36
       </a>
       ]
      </sup>
      <span class="emphasis">
       <em>
        perek
       </em>
      </span>
      — (z nem.) v malokarpatskej oblasti dozorca viníc, za
               feudalizmu člen obecného výboru
     </p>
    </div>
    <div class="footnote">
     <p>
      <sup>
       [
       <a class="para" href="#d56e793" name="ftn.d56e793">
        37
       </a>
       ]
      </sup>
      <span class="emphasis">
       <em>
        kurentovať
       </em>
      </span>
      — (z lat.) tu domáhať sa, žiadať
     </p>
    </div>
    <div class="footnote">
     <p>
      <sup>
       [
       <a class="para" href="#d56e799" name="ftn.d56e799">
        38
       </a>
       ]
      </sup>
      <span class="emphasis">
       <em>
        šusgeld
       </em>
      </span>
      — (nem.) strelecká odmena
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e811">
       </a>
       Kalendár a hospodárstvo
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    Vacula Žilinský sa raz spýtal Jána Dudáka, v akom čase by bolo najlepšie zapravovať
         syrce — či vtedy, keď je jasno, či keď je zamračené alebo keď kalendár kladie znamenie
         Škopca, pripadne Býka?
    <sup>
     [
     <a class="footnote" href="#ftn.d56e820" name="d56e820">
      39
     </a>
     ]
    </sup>
   </p>
   <p>
    Dudák mu odpovedal: „Och, ty strýco hlúpy, kmotor zadubený, ktože ti to povedal, aby si
         kalendáru veril ako Svätému písmu!? Rob, čo máš kedy robiť, hoci na Mojžiša — čiže vtedy,
         keď to môžeš urobiť dobre a bez ťažkostí.“
   </p>
   <p>
    Áno, i ja som v tejto knižke upozornil pred mesiacom januárom v časti „Pozorovanie“ na
         mesačné štvrte, do akej planéty, do akého nebeského znamenia kedy vstupuje slnko alebo
         mesiac, obyčajne (ale že by sa to v našom kraji nemohlo zmeniť, nie je taká istota) nastáva
         také — chladné či suché počasie; aký vtedy pri ubúdaní, pri vzraste mesiaca panuje živel,
         taký čas nám nastáva; akej povahy planéta kraľuje v ktorom roku, taký máme rok — suchý
         alebo mokrý. I ja som povedal v prvom diele vo všeobecnom „pozorovaní“ roľníka, že pri
         sejbe rozličného zrna, pri vyvážaní hnoja, taktiež v časti o štepnici a záhrade, že vzrast
         a ubúdanie mesiaca veľa pomáha i škodí úrodám pri rastení a žírnosti, lebo to potvrdzuje
         vyprobovaná, už neraz osvedčená skúsenosť — niektoré práce sa vydaria iba v istom čase
         (skúsiš to, len zasej mrkvu, keď rastie mesiac). No to som nepovedal, aby hospodár veril
         takýmto kalendárovým slovám: V pondelok bude veterno, v piatok slnečno, v sobotu dážď. To
         som nepovedal, aby hospodár v také dni nevychádzal do poľa ani s pluhom, ani s kosákom či
         kosou alebo s hrabľami. Ja kalendáru verím vtedy, keď ukazuje, že zajtra bude nedeľa či
         pondelok, že bude desiaty alebo dvadsiaty deň tohto mesiaca, kedy budú Vianoce, Veľká noc.
         Ale nech nikto doista neverí tomu, keď kalendár na niektorý deň kladie istý zlý alebo dobrý
         čas, lebo kalendár nehovorí, v ktorom kraji, v ktorom chotári sa vyplní jeho predpoveď.
         Každodennej predpovedi máme veriť tak, ako keď niekto povie, čo včuľ robí turecký sultán
         alebo poľský kráľ — či spí, sedí, chodí — — Iná vec je, keď vykladač kalendára utrafí o
         štvrtiach mesiaca.
   </p>
   <p>
    No sprostí hospodári veria nevyučenými felčiarmi rozchyrovaným poverám, že pod
         nešťastlivou planétou sú isté nešťastné dni, v ktorých nie je dobre sekať žilu alebo
         prikladať banky
    <sup>
     [
     <a class="footnote" href="#ftn.d56e832" name="d56e832">
      40
     </a>
     ]
    </sup>
    — — Nuž pletky! Užívaj, kedy potrebuješ, hoj sa vtedy, keď ťa čo bolí. Ak pomoc
         odložíš a choroba zastará, môžu ti potom pomáhať hoci traja doktori, môžu znovu nastať aj
         tri mesiace, predsa ťa za pekného, jasného a slnečného dňa pochovajú a zvyšné lieky vyhádžu
         von na slnko — ale do hnoja.
   </p>
   <p>
    Niekedy aj spisovateľ kalendára dobre utrafí, raz, dva, tri razy sa mu to podarí, zato
         však aj dvanásť-trinásť ráz (hoci proti svojej vôli) neutrafí. Zvyčajne sa mu podarí
         uhádnuť, že zima býva studená, so snehom; jar pekná; leto teplé, sparné — kladie naň búrky,
         hromobitie, aj keď ho niet; jeseň býva mokrá, zamračená, hmlistá. No toto môže tak napísať
         a uhádnuť každý školský mendík.
   </p>
   <p>
    Do príručnej hospodárskej knihy, ktorú radím v ostatnej časti naúčania na posledný
         mesiac v roku, mal by si hospodár zapisovať celoročnú úrodu, príjmy aj výdavky, taktiež
         výsledky pozorovania pranostických dní. Pilný hospodár nech si píše, aké bolo počasie v
         dňoch domácej sejby, kosby, žatvy a oberačky, ktorého dňa v mesiaci sa to stalo, a potom
         pri konci roka nech vezme do jednej ruky ročný kalendár a do druhej svoju knižku — potom
         azda uzná. že kalendáristom sa pritrafí aj taká vec, o akej hovorí nasledujúca rozprávka.
   </p>
   <p>
    Istý skladateľ kalendárov zložil nový kalendár na budúci rok a nechýbalo v ňom už nič
         okrem predpovede počasia na každý týždeň a na každý deň. Keďže je to pri spisovaní
         kalendára tá najľahšia a najposlednejšia robota, spoľahol sa s tým na pisára, ktorý sa
         často zahlboval do veľkolepých i sebavedomých úvah: Čože, kto som ja? Nie som ja posledný
         človek, keď celej krajine predpisujem na celý rok čas, počasie!
   </p>
   <p>
    Ako tak sedel pisár zaujatý touto myšlienkou, zrazu vyskočí od stolíka a zvolá: „Ach.
         pane, zle je!“
   </p>
   <p>
    „Prečo, čo sa stalo?“ spytuje sa ho začudovaný kalendárista.
   </p>
   <p>
    Pisár vzdychajúc odpovedá: „Ach, čo si teraz počnem (a škriabe si hlavu)? Ešte sa mi to
         nestalo ani v jednom kalendári!“
   </p>
   <p>
    Pán sa len vyzvedá: „Ale čo, čo?“
   </p>
   <p>
    Pisár odvetí: „Zabudol som napísať sneh.“
   </p>
   <p>
    „No nevídali väčšej veci v kalendári!“ vraví pán. „Kalendár je len kalendár — nie je
         Sväté písmo, kto chce, nech mu verí. Sneh môžeme aj vynechať a kalendár vytlačiť — — No
         počkaj, daj sem písmo, nech pozriem, kde už píšeš.“
   </p>
   <p>
    „Pri Veľkej noci,“ odpovie pisár.
   </p>
   <p>
    „Dobre,“ pán na to, „ešte aj o Veľkej noci poletuje sneh dakedy, keď bývajú zelené
         Vianoce. Len napíš do veľkonočného týždňa sneh. Keby si však písal už pri Duchu svätom, tam
         by už bolo neskoro!“
   </p>
   <p>
    Nuž takto, milí susedia, takto nás klame to v kalendári na každý deň vyložené počasie.
         My radšej sami merkujme, kedy nastane vzrast alebo ubúdanie mesiaca na nebi, aké budú v
         ktorej štvrti prvé dva-tri dni, také dni môžeme očakávať a trúfať podľa skúsenosti cez celú
         štvrť. Dobre je mať aj kalendár poruke, lež iba na to, aby hospodár vedel, kedy je ktorý,
         akého mena mesiac; kedy v poradí aký deň; kedy podľa kalendára nastáva a zaniká mesiac;
         kedy mesiac a slnko vstupujú do ktorého nebeského znamenia; kedy sú aké sviatky; aby si
         hospodár podľa neho alebo doňho zapísal, kedy konal akú prácu; kedy koľko, za čo, komu čo
         vydal — —
   </p>
   <p>
    Hospodár dobre robí, keď sa pri svojich prácach zahľadí do kalendára na štvrte mesiaca,
         no ešte lepšie robí, ak sa pri tých istých prácach často zahľadí do pohnojenej, dobre
         zoranej zeme — vtedy môže z nej úfať aj zobrať bohatú úrodu.
   </p>
   <p>
   </p>
   <div class="footnotes">
    <br/>
    <hr align="left"/>
    <div class="footnote">
     <p>
      <sup>
       [
       <a class="para" href="#d56e820" name="ftn.d56e820">
        39
       </a>
       ]
      </sup>
      <span class="emphasis">
       <em>
        znamenie Škopca, Býka
       </em>
      </span>
      — súhvezdia
     </p>
    </div>
    <div class="footnote">
     <p>
      <sup>
       [
       <a class="para" href="#d56e832" name="ftn.d56e832">
        40
       </a>
       ]
      </sup>
      <span class="emphasis">
       <em>
        banka
       </em>
      </span>
      — nádobka, pomocou ktorej sa v niekdajšom lekárstve
               púšťala krv
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e867">
       </a>
       Čo rozprával starý Baščák
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    V Oránii neďaleko myjavského Bukovca — ako nám voľakedy rozprával starý Baščák, ktorý
         sám takmer deväťdesiat rokov vyrezával lyžičky a varešky — pred pol druha sto rokmi
         vyrástla pekná javorová hora, pod ňou pásavali chlapci lichvu. Iba zo zábavky začali tam
         kriváčikmi z dlhých triesok a väčších íver rezikať lyžičky. Postupom času naučili sa pri
         tom remesle používať aj inakšie železné nástroje, takže sa potom sami začali volať
         remeselníkmi už nielen podľa kriváčika a knútľa
    <sup>
     [
     <a class="footnote" href="#ftn.d56e876" name="d56e876">
      41
     </a>
     ]
    </sup>
    (ako metlári), ale podľa rezbárskeho strúhadla. Doteraz sa tam toto kriváčikové
         remeslo tak rozšírilo, že nieto azda domu, kde by sa ním nezaoberali. Sotva by sa našiel
         chlap, ktorý by sa nechcel podľa neho volať „pán majster javorového remesla“.
   </p>
   <p>
    Keď sa už takýto majster — aby zahnal hlad — chytí tohto remesla, kúpi alebo (kým si
         zarobí) vyverí si za jeden zlatý voz čerstvého javorového dreva a robí z neho mažiare,
         vahany, misy, varechy, či len samé lyžice, ktorých z toho dreva spraví dvetisíc kusov.
         Jednu lyžicu potom predáva za pol grajciara,
    <sup>
     [
     <a class="footnote" href="#ftn.d56e884" name="d56e884">
      42
     </a>
     ]
    </sup>
    dve za grajciar a na kopy — sto lyžíc predá za štyridsaťosem grajciarov. Teda z
         toho za jeden zlatý kúpeného dreva zarobí si šestnásť zlatých.
   </p>
   <p>
    Keď robota ide dobre odruky a taký chlap sa chytí u iného na tovarich, urobí cez deň za
         jednu mecovú
    <sup>
     [
     <a class="footnote" href="#ftn.d56e892" name="d56e892">
      43
     </a>
     ]
    </sup>
    tanistru lyžičiek, ba i viacej — ako sa kedy obracia — a jeho denný zárobok
         vyjde takmer na pol zlatého. Pri hore bývajúci remeselníci všetci vospolok narobia cez rok
         podľa odhadu tisíc krát tisíc čiže aj milión lyžičiek, nosia ich na jarmoky — a čo odtiaľ
         prinesú, čo k nim dovezú priekupníci, to môže byť do roka spolu aj osemtisíc zlatých.
   </p>
   <p>
   </p>
   <div class="footnotes">
    <br/>
    <hr align="left"/>
    <div class="footnote">
     <p>
      <sup>
       [
       <a class="para" href="#d56e876" name="ftn.d56e876">
        41
       </a>
       ]
      </sup>
      <span class="emphasis">
       <em>
        knúteľ
       </em>
      </span>
      — (náreč.) zahrotený kolík na viazanie snopov do
               povriesel
     </p>
    </div>
    <div class="footnote">
     <p>
      <sup>
       [
       <a class="para" href="#d56e884" name="ftn.d56e884">
        42
       </a>
       ]
      </sup>
      <span class="emphasis">
       <em>
        polgrajciar
       </em>
      </span>
      — (z nem.) do zlatého sa rátalo 60 grajciarov,
               teda peniaz malej hodnoty
     </p>
    </div>
    <div class="footnote">
     <p>
      <sup>
       [
       <a class="para" href="#d56e892" name="ftn.d56e892">
        43
       </a>
       ]
      </sup>
      <span class="emphasis">
       <em>
        mecový
       </em>
      </span>
      — (z nem.) obsah jednej mece, starej dutej miery (31,2
               l); na trnavskom okolí meca bola polovička merice (62,4 l; 40 — 50 kg rozličného
               zbožia)
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e901">
       </a>
       Povery
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    V dolnom Sasku je veľa vrchov a v nich bane na všelijaké rudy. Medzi týmito vrchmi
         najvyšší je Broken, na ostatné vrchy okolo seba hľadí ako otec. Rastie na ňom iba mach a
         kde-tu malé kríčky, húštiky. Keďže je rozsiahly, vysoký aj široký, leží na ňom kdekade
         mnoho veľkých balvanov, akoby sa tam boli nimi kedysi hádzali obri. Z týchto veľkých skál
         stojí tam jedna rovno uložená hromada, hovoria jej Bosorský oltár, bosorky vraj na nej
         obetovávajú svoje obete. Druhú takú hromadu z poukladaných balvanov ľudia volajú Diablovou
         kazateľnicou, že z nej diabol káže bosorkám v rákoši. A tretiu podobnú hromadu menujú
         Krstiteľnicou, lebo sa v nej vraj znovu krstievajú bosorky pripustené do rákoša. Ešte jedno
         veľké okrúhle a čisté miesto bez kameňov že je Tanečné kolo. Takmer na samom vrchu Brokenu
         vyviera, vyteká bystrá studienka, ktorej vravia Bosorský stok. Tieto mená, toto ústne
         podanie aj viera, že tam máva diabol každý rok v istom čase s bosorkami rákoše a tance,
         pochádzajú z pohanských čias. Kedysi, pred uvedením kresťanskej viery do Saska, miestne
         pohanky (iba samy ženy a dievky) vraj na tom vrchu odbavovali prvý deň mesiaca mája veľkú
         slávnosť, zasvätenú akejsi bohyni, pričom nesmel byť prítomný ani jeden chlap. (Aj v našich
         časoch sa ešte udržujú niektoré zlé, pohoršujúce, hriešne pohanské zvyky, z ktorých jedným
         takým je slávnosť pohanského boha Bakcha v posledných fašiangových dňoch. Niektoré sa
         zachovávajú aj na svadbách, ostatné ani nehodno spomenúť.) Ešte aj potom, keď cisár Karol
         násilím pokresťančil Sasov, voľaktoré ženy potajomky za noci chodievali v určitom čase na
         spomínaný vrch. Týmto ženám dosť dohovárali kňazi aj iní múdrejší ľudia, aby to nerobili,
         že sa im tam na vrchu nezjavuje boh, lež v parsúne capa a iných podobách sám diabol, ktorý
         ich navádza na všelijaké ohavnosti, aby sa mu zapísali do cechu, za čo im pripravuje
         kratochvíle, hostiny a sľubuje pekné mentieky (konské rebrá), zlaté poháre (konské kopytá),
         buchetky a pagáčiky (kobylince).
   </p>
   <p>
    Ako iné nepekné obyčaje, tak aj tieto pohanské schádzky sa nemohli razom prekaziť, vždy
         sa našli nejaké staré hepy
    <sup>
     [
     <a class="footnote" href="#ftn.d56e912" name="d56e912">
      44
     </a>
     ]
    </sup>
    a karpavé baby, ktoré ta chodievali pokradmo. Keďže chodili vždy tak tajne a
         pokradmo, preto o nich vravievali — ak ich ľudia nenašli doma — že neviditeľným spôsobom
         zasa odleteli do rákoša na ohrable či na metle — —
   </p>
   <p>
    Vrch Broken je veľmi vysoký, často býva zatiahnutý oblakmi a hmlou, veľmi často sa na
         ňom zastavujú vetry a medzi tými skalami, balvanmi robia strašný hukot, ktorý počujú až
         dolu pod ním. Ľudia vtedy hovorievajú, že tam zasa tancujú bosorky. Ale nie je to nič nové
         ani u nás, že na vysokých vrchoch bývajú väčšie vetry, zhromažďujú sa veľké mračná, hmly,
         vyčíňajú tam hrmavice, búrky a blýskavice. Lebo oné živly, z ktorých vznikajú spomínané
         javy, vo väčšom množstve a častejšie sa vyskytujú na vrchoch, medzi horami, a preto jedno
         priťahuje k sebe druhé, čo nám potvrdzujú železné tyče, vystavené na vrchoch proti ťažkým
         mračnám a hromom, ba i samy naše vysoké kostolné veže. Preto nerastú riadne stromy ani na
         Brokene ani na iných vysokých vrchoch, lebo ich vyvracajú tamojšie veľké vetry. Aj my
         hovoríme, ak sú na našich horách hmly, mrákavy, ak vystupujú na vrchy mračná: Na horách
         zvárajú, príde dážď.
   </p>
   <p>
    Keď sa večer na Brokene ukáže, zastaví voľajaké mračno, na druhý deň istotne prší okolo
         neho. Preto sa saskí obyvatelia dookola Brokenu obávali bosoriek, černokňažníkov, horských
         a mračnových šarkanov aj starých báb, a preto tamtým i týmto dávali hojné dary, aby azda
         nevyšli na Broken a nespustili odtiaľ na ich chotár dajaké škodlivé mračno alebo príval.
   </p>
   <p>
    Akiste ste porozumeli, milí susedia, kam cielim týmto príkladom. Už sa pominuli
         zaslepené pohanské časy, my už tak ľahko neuveríme, že černokňažníci, bosoráci a bosorky
         posielajú alebo zastavujú mračná či dažde, že majú vo svojej moci oblaky. Boh kvôli jednému
         mrcha človekovi, jednej starej babe nerobieva zázraky, hoci nemožno celkom odtajiť, že
         nieto nečistých tajomstiev, vedomostí o tajomných veciach, ktoré zlí ľudia prefíkane
         využívajú na zlo — a toto všetko potom nechápaví nevedomci pokladajú za bosoráctvo alebo
         spolky so zlým…
   </p>
   <p>
   </p>
   <div class="footnotes">
    <br/>
    <hr align="left"/>
    <div class="footnote">
     <p>
      <sup>
       [
       <a class="para" href="#d56e912" name="ftn.d56e912">
        44
       </a>
       ]
      </sup>
      <span class="emphasis">
       <em>
        hepa
       </em>
      </span>
      — (náreč.) dievča, dievka
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e926">
       </a>
       O všelijakej výchove detí
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    Pred niekoľkými rokmi v Enenovej žil hospodár Vendelín Šidlík, ktorý si dietky tak
         vychoval a naučil, že nám to môže poslúžiť za pekný príklad.
   </p>
   <p>
    Tento pilný a zároveň nábožný hospodár Šidlík nenechával svoje deti ráno dlho spávať,
         aby nenavykli záhaľčivosti a spachtošstvu. Museli vstávať včasráno, samy sa obliekali,
         očesali, umývali, otčenáše a iné ranné modlitby sa modlili a každý deň museli pobožne
         odriekavať krátky domáci katechizmus. Do ruky nesmeli chytiť krajíček ani smidku chleba
         prv, dokiaľ sa nepomodlili, dokiaľ o to nepoprosili otca i mater. Bez poprosenia nemohla im
         dať mati ani potajomky či už slížov, žgancov, trhancov alebo buchetky. Po vytiahnutí chleba
         z pece nesmeli jesť mäkké, ešte teplé osúchy, lokše a cipavky,
    <sup>
     [
     <a class="footnote" href="#ftn.d56e937" name="d56e937">
      45
     </a>
     ]
    </sup>
    od ktorých iné deti tak často ochoreli. Keď prišla hodina odchodu do školy,
         otec ich vystrojil jedným krajíčkom tvrdého chleba — a keď prišli domov, museli rozpovedať,
         čo sa v škole naučili. Doma im potom, okrem učenia sa školských lekcií, nedal postávať,
         zaháľať, museli robiť, čo zvládali: Perie driapali, strovu
    <sup>
     [
     <a class="footnote" href="#ftn.d56e943" name="d56e943">
      46
     </a>
     ]
    </sup>
    preberali a podobne. Cez zimné vyučovanie sa v škole naučili čítať, písať,
         trochu počtovať a vedeli naspamäť hospodársky katechizmus.
    <sup>
     [
     <a class="footnote" href="#ftn.d56e951" name="d56e951">
      47
     </a>
     ]
    </sup>
   </p>
   <p>
    Na jar oddelil otec každému chlapcovi aj dievčaťu nejakú hriadku v záhrade, dal im
         semienka všelijakých kvetín aj zeleniny na kuchynské potreby a prikázal im, aby si každý
         svoje hriadky skopal, zasial, okopával a polieval. Pritom sľúbil, že tomu, kto bude mať
         skoršiu, väčšiu a krajšiu úrodu, kúpi na prvom jarmoku po nove to alebo ono — dajaký pekný
         dar, novú šatu, čižmičky či klobúčik — —
   </p>
   <p>
    Podobne na poli dal každému kus role; dievčence si ta sadili ženskú starostlivosť
         vyžadujúce potreby do kuchyne aj pre kravy, ako šošovicu, cícer, fazuľu, repu a inú strovu.
         Chlapci si siali raž, ovos aj viku. Keď mladí zviezli úrodu, štvrtinu z každého druhu
         plodín dali otcovi do gazdovstva, ostatné si nechali pre seba a odpredávali na svoju ruku.
         Za utŕžené peniaze si s otcovým vedomím kúpili potrebné šaty. Tak to vyšlo najedno, akoby
         im to kupoval otec zo svojich zgazdovaných peňazí, a deti si aspoň privykli na pilnú prácu
         a svedomitú usilovnosť. Otec pritom spravodlivo opovedal a odovzdal deviatok i desiatok
    <sup>
     [
     <a class="footnote" href="#ftn.d56e961" name="d56e961">
      48
     </a>
     ]
    </sup>
    aj z úrody detí.
   </p>
   <p>
    Otec mal zo svojich detí radosť cez deň i večer. Našiel im robotu aj pri kahanci, pri
         sviečke čítavali. Vždy večer muselo si každé dieťa do svojho lajstríka zapísať, čo cez deň
         robilo, čo sa mu urodilo a aký malo príjem z úrody. Potom sa deti s otcom alebo materou
         pomodlili večerné modlitby; neskoro líhali, a ráno predsa museli skoro vstávať. Vo sviatok
         išli čisto oblečené ticho do kostola, kde sa správali pobožne. Slovom — vždy a všade bolo
         na nich poznať, že sú to usilovné a pobožné deti zbožnej matere aj otca, od ktorého často
         dostávali takéto a podobné naučenia:
   </p>
   <p>
    „Deti moje, hneď od rána až do večera vzývajte boha, najmä však vo sviatok ráno a
         popoludní. Vážte si otca i matku, medzi sebou nažívajte svorne, s čeliadkou sa dobre
         sporadujte, majte v úcte a poslúchajte starších ľudí, nikomu neubližujte, ani žobrákovi, a
         na nikoho nevykrikujte. Nebuďte prieberčivé ani v jedle ani v šatách. Iných neposudzujte,
         neohovárajte; nebuďte lakomé ani závistlivé, ani maškrtné! Také deti a tých sluhov, ktorí
         radi maškrtia, vykrádajú z hrnca či misy, ktorí radi zberajú smotánku z mlieka, iba mastnú
         kašu majú v obľube a od nemastnej utekajú; také deti, čo rady vynášajú jabĺčka, hrušky a
         nič nenechajú na pokoji — nie sú ľuďom vzácne, ani ich nechvália, lebo svojimi lepkavými
         rukami ľahko sa dajú na krádež, na kmínstvo. Veru, milé deti moje, bolo by na hanbu vám a
         po mojej smrti aj môjmu menu, celej vašej rodine, keby vás ľudia ohovárali za nejaký taký
         kmínsky priestupok, keby pred vami zatvárali dvere alebo (od čoho nech vás chráni pánboh)
         keby vás dakedy väznili, šľahali za krádež. Aby ste sa tohto všetkého lepšie vyvarovali —
         aby ste potajomky nechodili do cudzích záhrad, vinohradov ani do cudzích dvorov, do
         kuchyne, tým menej do komory alebo do izby, aby ste cudzie veci nechali na pokoji — dobre
         si zapamätajte túto rozprávku:
   </p>
   <p>
    *
   </p>
   <p>
    V dedine Longimane
    <sup>
     [
     <a class="footnote" href="#ftn.d56e975" name="d56e975">
      49
     </a>
     ]
    </sup>
    žil hospodár Severín Dlhoruký a mal jednu dcéru, ktorá však bola vychovávaná
         veľmi voľne, slabo a rozmaznano. Keď bývala doma s mamkou, strojili si maškrtné fruštičky.
         Na každé sviatky, hody musela mať mastné pagáčiky, pečienočky, až sa jej od nich trhali
         zamastené vrecká, a koláčiky zamiesené so smotanou i hrozienkami. Tak sa naučila na takéto
         lahôdky, že jej kamdiaľ viac prichádzali na chuť, takže kedykoľvek išla do mesta na trh
         predávať vajcia, kurence, ovocie, zeleninu, vždy si potajomne prisvojila zopár grajciarov a
         vždycky si za ne v sklepe kupovala sladkosti, ako hrozienka, šiflíky,
    <sup>
     [
     <a class="footnote" href="#ftn.d56e981" name="d56e981">
      50
     </a>
     ]
    </sup>
    koláčiky alebo šnúrky a prstienky. Kade chodila, tade vyťahovala maškrty a žula
         ich alebo cmúľala.
   </p>
   <p>
    Neskôr postihlo jej otca nečakané nešťastie, vyšiel na žobrotu a jeho dcéra bola nútená
         ísť do služby. Začala teda slúžiť u richtára obce a v službe — podobne ako doma —
         maškrtila. Keďže dobre sa majúci richtár nemusel chodievať tak často na trh, ani naň
         posielať, nemohla sa týmto spôsobom dostať ku grajciaru, peniažkom na maškrty, nuž lepilo
         sa jej iné na prsty. Čo popadla, potajme brala, skrývala do svojej truhly — raz biele
         cverny, inokedy haras,
    <sup>
     [
     <a class="footnote" href="#ftn.d56e990" name="d56e990">
      51
     </a>
     ]
    </sup>
    kúsky hodvábu, tenké plátno, ba i perie z podušiek vykrádala gazdinej,
         vyvláčala z hrncov, koštovala nedovarené a potom sa vyhovárala na psa, na mačku, zvaľovala
         to na iných služobníkov. Ukradnuté veci vynášala kedy-tedy tajne kupčiacim susedám,
         židovkám a páleníčkam za maškrty. Keď gazda nechal dakedy na okne ležať grajciar či turák
    <sup>
     [
     <a class="footnote" href="#ftn.d56e996" name="d56e996">
      52
     </a>
     ]
    </sup>
    alebo mal nejaký peniažtek vo sviatočnom kabáte, spratala ich aj bez rozkazu.
         Vedela veru dobre vyvesovať, vysúšať kabáty aj gazdinine sukne a voľačo si z nich uchytiť,
         aby mala za čo kupovať pozlátku, šnúrky a stužtičky, aby sa mala čím chváliť i zavďačovať
         dievkam a paholkom.
   </p>
   <p>
    Keďže k richtárovi prichádzali všelijakí páni a cudzí statoční ľudia, ktorí uňho
         obedúvali, odkladali sa zavše na isté miesta lepšie jedlá, ktoré neboli pripravené pre
         služobnú čeľaď; maškrtná Veronka — akoby to zverili na jej zuby — hneď z nich brala dežmu.
    <sup>
     [
     <a class="footnote" href="#ftn.d56e1004" name="d56e1004">
      53
     </a>
     ]
    </sup>
    Ešte prv, než páni dežmári
    <sup>
     [
     <a class="footnote" href="#ftn.d56e1010" name="d56e1010">
      54
     </a>
     ]
    </sup>
    začali alebo skončili, zhynuli na takých mimoriadnejších obedoch u richtára vše
         panské servítky, stolové či vreckové ručníčky, raz lyžica, inokedy nôž alebo dačo iné.
   </p>
   <p>
    Mrzelo to richtára, ináč takto statočného a prívetivého človeka. Začul kedy-tedy o
         svojej služobnej dievke, že je vraj maškrtná, nuž si pomyslel: Počkaj, kto je maškrtný,
         ľahko hocičo potiahne. Musím ja i tejto dievke voľačo nastražiť, nenápadne podhodiť, ako že
         stratiť (tak sprobúvajú sluhov), či to vezme, a či to odovzdá mne alebo mojej žene, že to
         tam a tam videla, našla — — Urobil tak richtár raz, druhý raz, ale čo v dome vedome
         stratil, musel sa s tým nechtiačky rozlúčiť pre nevernosť, nestatočnosť svojej maškrtnej,
         falošnej, kmínskej služobnej dievky. No ešte len potom udrel na ňu durichom;
    <sup>
     [
     <a class="footnote" href="#ftn.d56e1018" name="d56e1018">
      55
     </a>
     ]
    </sup>
    najprv sa vyzvedal na svoje, potom aj na zhynuté veci hostí a všetky tie škody
         aj krádeže. Ihneď otvoril jej truhlu a našiel v nej všetko od najmenšej nitky až po
         najdrahšie ručníky a iné cenné pokradnuté veci. Nato ju dal zavrieť do tmavej, dusnej a
         smradľavej temnice, kde ju blchy, vši, ploštice a iná nezdoba trápili väčšmi než jej
         hriešne kmínske svedomie.
   </p>
   <p>
    Sprvu všetko tajila, svoju vinu zvaľovala na iných ľudí; lež keď počula, že bez jej
         vedomia otvorili truhlu, keď videla, že ňou spomenutí ľudia smelo jej pozerali do očí,
         musela stíchnuť. No jednako sa nechcela priznať ku všetkým krádežiam, až kým ju nevzali na
         strašné muky, pri ktorých takýmto zlodejom rozličným spôsobom vykrúcali údy, zväzovali ich,
         naťahovali na škripec, mliaždili, tĺkli a bili. Keďže to boli až také prehrozné tyranské
         nástroje, že sa v nich od bolesti aj nevinný priznal k tomu, čo nikdy neurobil, preto v
         našich časoch tieto mučidlá zakáza1i a odstránili. Maškrtnú Veronku všelijaké muky a živá
         nezdoba tak utrápili, že po istom čase umrela v tom vyslúženom tmavom a dusnom väzení.
   </p>
   <p>
    *
   </p>
   <p>
    Nuž, deti moje, zapamätajte si porekadlo: Aký život, taká smrť. Možno ani Veronka by
         nebola ušla poprave, keby nebola svoj maškrtný a kmínsky život skončila vo väzení. Jej
         maškrtná nátura ju tak potupne zniesla zo sveta. Keby jej už od mala neboli matka aj otec
         povoľovali lahôdky a sviatočné maškrtky, keby jej otec nebol dával peniaze, mohla sa vyhnúť
         tejto svetskej hanbe, aj naďalej sa mohla čestne a statočne živiť. A okrem pozemského
         nešťastia — ktoževie ako pochodila jej duša na druhom svete, kam sa dostala, či jej nebeský
         kráľ nepovedal to, čo sa čítava na devätnástu nedeľu po Duchu svätom v evanjeliu svätého
         Matúša vo dvadsiatej kapitole: Zviažte jej nohy aj ruky a vyhoďte ju do vonkajšej tmy, kde
         bude plač a škrípanie zubov! Synkovia a dcérenky moje, počúvajte, ako sa končí to
         evanjelium: Lebo mnoho je povolaných, ale málo vyvolených — —
   </p>
   <p>
    Ak by sa vám prihodilo, že by ste sa raz museli chytiť do služby, a nepoznali by ste
         prácu a povinnosti takého sluhu, prv než sa zjednáte, dohodnete a dáte slovo gazdovi či
         gazdinej, najprv sa vyzveďte, aká bude vaša služba, aká robota i aké povinnosti vás čakajú
         cez rok, aby ste si vedeli zjednať plácu podľa obyčají, miesta i stavu aj služobnej
         povinnosti. Nie aby ste potom cez rok povedali: Ja robím viacej, ako som povinný, neskoro
         líham, skoro musím vstávať, často sa mi ujde robiť aj za iného, nuž vynahradím si to;
         vezmem si z gazdových peňazí, z jeho zbožia alebo z gazdininho plátna, peria či zo strovy.
         Veď mám zjednaný malý plat, a mnoho robím, za čo mi gazda veru nikdy nezvýši plácu. Ak si
         to nebudem môcť ináč vynahradiť, aspoň zjem, vypijem aj vyše svojej porcie, patriacej mi
         čiastky jedla, hoci z gazdovho, z jeho vinohradu, z jeho komory, z jeho slaniny alebo
         omasty — veď i ja robím okolo toho — —
   </p>
   <p>
    Takto sa to, milé deti, nesmie robiť, to by boli hriechy služobnej čeliadky. Pokiaľ ide
         o plácu, sluha si nemôže vyhľadávať takúto potajomnú vynáhradu k malému platu, najmä ak
         vedel na akú robotu a za akú plácu vstupuje do služby; dobrovoľne pristal, teda musí byť
         spokojný so mzdou, aby mu hospodár nepovedal, ako hovorí u svätého Matúša v dvadsiatej
         kapitole (pozorne si vypočujte evanjelium, ktoré sa bude čítať v kostole na deviatnikovú
         nedeľu) šomrúcemu sluhovi: Nekrivdím ti — či si sa nezjednal so mnou za takú plácu? Kto si
         čo zjednal, podľa pravdy môže pýtať iba toľko, a nie viacej. Vezmi teda čo je tvoje, a
         choď! Chcem dať aj tomu poslednému sluhovi toľko, koľko si zjednal. Aj toto evanjelium sa
         končí spomenutými už slovami: Lebo mnoho je povolaných (do služby, na tovarichy), ale málo
         vyvolených, pilných, pracovitých tovarichárov, verných a spoľahlivých sluhov.
   </p>
   <p>
    Nuž ak by ste vy dakedy ako sluhovia jeden za druhého (azda chorého) robili viacej,
         vtedy si pýtajte od hospodára zvýšenie pláce; iste nebude proti tomu, aby vám polepšil,
         spravodlivo vás vyplatil, a tak si získal dobrú čeľaď. Ak by ste niekedy mali v službe
         nedostatok jedla, neškamrite, ukážte sa, že viete aj voľačo vytrpieť ako pokutu za svoje
         hriechy, potom podobrotky pýtajte — keď vám nedá gazda, dá pilná gazdiná — len nič
         nekradnite. Čo si spravodlivo vyslúžite, to cez sviatky nemárnite, ale si odkladajte do
         pušky, každý do svojej pokladnice. Učte sa odkladať od mladi až do staroby, od začiatku
         roka až do jeho konca, tak sa môžete potom preukázať peniazmi aj novými šatami; ľudia vás
         pochvália, že ste dobre poslúchali, dobre slúžili, že viete, čo v hospodárskom katechizme
         vyznačuje na sluhovi trojnásobná litera K.
   </p>
   <p>
    Povedzme, že by ste dakedy prijali závdavok na budúcu službu, a potom by sa vám to
         miesto nepáčilo — poproste toho gazdu, od ktorého máte závdavok, aby ho prijal späť a vás
         prepustil. Keď na to dobrovoľne privolí, zbaví vás záväzku nastúpiť k nemu do služby; a on
         to môže ľahko urobiť, ak si sám nájde nového služobníka alebo ak mu vy niekoho nájdete
         namiesto seba. No ak by ten hospodár nechcel vziať závdavok naspäť, museli by ste u neho
         nastúpiť do služby. Kto by vás však od toho odvádzal radou či azda väčším závdavkom,
         prísľubom vyššej ročnej mzdy, ten by zhrešil proti desiatemu božiemu prikázaniu. Nikdy sa
         nevyhovárajte ani tým, že neraz sluhovia závdavok nevrátia a zjednajú sa do služby druhému
         — to nie je dovolená, ale hriešna obyčaj. Sluha je odvtedy, čo vzal závdavok, ako zapredaný
         väzeň, tým závdavkom je zaviazaný slúžiť gazdovi za zjednaný plat, tým činom zapredal sám
         seba, od toho času nevládne sám sebou ani svojou vôľou, ale podlieha gazdovej vôli. Takto
         sa teda nikdy nevyhovárajte, lebo je to zlá a hriešna obyčaj, ktorá vás nezbaví hriechu.
         Zvyčajne zlí ľudia hrešia, kradnú, cudzoložia — no z toho nevyplýva, že sa tak smie robiť.
   </p>
   <p>
    Keby sa vám pritrafilo, že by vám v službe nejaká veľká a ťažká prikázaná práca mala
         uškodiť na zdraví, na dobrom mene a statočnosti, najprv to oznámte gazdovi, gazdinej, aby
         vám pri tom pomohli. Ak by sa vám v dome nepomohlo, jednako neutečte potajme zo služby, lež
         to najskôr oznámte richtárovi alebo pánu farárovi a potom pokračujte podľa ich rady.
         Nepočúvajte ani ostatnú čeliadku, ak by vás navádzala na dačo zlé. Hoci by vám hospodár
         kázal alebo gazdiná vás navádzala na voľačo hriešne — napríklad aby ste vypásaním robili
         škodu na cudzích gruntoch, či kradli — vtedy nie ste povinní poslúchnuť; radšej si
         vyjednajte, aby ste mohli chodievať každý sviatok na kázeň alebo popoludní na katechizmus.
   </p>
   <p>
    Na dnešok máte už dosť môjho naúčania, večer choďte na besedu; vy, dievčence, medzi ženy
         a vy, chlapci, medzi chlapov — dneska sa tam bude čítať o smutnom prípade Vlčkovej Betušky.
         Doma mi ho potom vyrozprávate a uvidím, či ste si to tak zapamätali, ako to tu mám
         vytlačené v tejto knižke. Zvedavý som, aké poučenie si vezmete z toho príkladu.“
   </p>
   <p>
   </p>
   <div class="footnotes">
    <br/>
    <hr align="left"/>
    <div class="footnote">
     <p>
      <sup>
       [
       <a class="para" href="#d56e937" name="ftn.d56e937">
        45
       </a>
       ]
      </sup>
      <span class="emphasis">
       <em>
        slíže, žgance, trhance… cipavky
       </em>
      </span>
      — (náreč.) ľudové múčne jedlá
               a pečivá
     </p>
    </div>
    <div class="footnote">
     <p>
      <sup>
       [
       <a class="para" href="#d56e943" name="ftn.d56e943">
        46
       </a>
       ]
      </sup>
      <span class="emphasis">
       <em>
        strova
       </em>
      </span>
      — (náreč.) strukovina a pod. kuchynské suroviny, ktoré
               sa odkladali do
      <span class="emphasis">
       <em>
        strovnej truhly
       </em>
      </span>
     </p>
    </div>
    <div class="footnote">
     <p>
      <sup>
       [
       <a class="para" href="#d56e951" name="ftn.d56e951">
        47
       </a>
       ]
      </sup>
      <span class="emphasis">
       <em>
        hospodársky katechizmus
       </em>
      </span>
      — (z gr.) základné znalosti, poučky
               hospodárenia
     </p>
    </div>
    <div class="footnote">
     <p>
      <sup>
       [
       <a class="para" href="#d56e961" name="ftn.d56e961">
        48
       </a>
       ]
      </sup>
      <span class="emphasis">
       <em>
        deviatok i desiatok
       </em>
      </span>
      — za feudalizmu povinnosť poddaných
               odovzdávať z každej úrody: deviatok — deviaty diel zemepánovi, desiatok — desiatu
               čiastku biskupstvu alebo nájomcovi tejto dežmy
     </p>
    </div>
    <div class="footnote">
     <p>
      <sup>
       [
       <a class="para" href="#d56e975" name="ftn.d56e975">
        49
       </a>
       ]
      </sup>
      <span class="emphasis">
       <em>
        Longimana
       </em>
      </span>
      — (lat.) názov pripomína obec Dlhú pri
               Trnave
     </p>
    </div>
    <div class="footnote">
     <p>
      <sup>
       [
       <a class="para" href="#d56e981" name="ftn.d56e981">
        50
       </a>
       ]
      </sup>
      <span class="emphasis">
       <em>
        šiflík
       </em>
      </span>
      — (z nem., náreč.) medovník
     </p>
    </div>
    <div class="footnote">
     <p>
      <sup>
       [
       <a class="para" href="#d56e990" name="ftn.d56e990">
        51
       </a>
       ]
      </sup>
      <span class="emphasis">
       <em>
        haras
       </em>
      </span>
      — (z fr.) farebná vlnená niť na vyšívanie; druh hrubšej
               vlnenej látky
     </p>
    </div>
    <div class="footnote">
     <p>
      <sup>
       [
       <a class="para" href="#d56e996" name="ftn.d56e996">
        52
       </a>
       ]
      </sup>
      <span class="emphasis">
       <em>
        turák
       </em>
      </span>
      — (z fr.) niekdajší peniaz malej hodnoty, zlatý mal 40
               turákov
     </p>
    </div>
    <div class="footnote">
     <p>
      <sup>
       [
       <a class="para" href="#d56e1004" name="ftn.d56e1004">
        53
       </a>
       ]
      </sup>
      <span class="emphasis">
       <em>
        dežma
       </em>
      </span>
      — (z lat.) desiatok
     </p>
    </div>
    <div class="footnote">
     <p>
      <sup>
       [
       <a class="para" href="#d56e1010" name="ftn.d56e1010">
        54
       </a>
       ]
      </sup>
      <span class="emphasis">
       <em>
        dežmári
       </em>
      </span>
      — (z lat.) vyberači dežmy alebo iných rozličných
               poplatkov, personál vrchnostenských úradov
     </p>
    </div>
    <div class="footnote">
     <p>
      <sup>
       [
       <a class="para" href="#d56e1018" name="ftn.d56e1018">
        55
       </a>
       ]
      </sup>
      <span class="emphasis">
       <em>
        durich
       </em>
      </span>
      — (náreč.) hnev, hurt; durichom — prudko,
               zlostne
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e1045">
       </a>
       Príklad o zlej výchove
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    V dedine Dlhoklasnej býval pred viacerými rokmi zámožný hospodár Michal Vlček a mal
         jedinú dcéru Betušku, ktorej matka popúšťala veľkú vôľu — no otec jej nesmel veľa
         rozkazovať — a preto vyrástla na žalosť svojim rodičom. Betuška bola veľmi švárna, mala
         pekné oči, čierne obrvy a oboma vedela kumštovno narábať, milo nimi na mládencov mihať,
         žmurkať, prisvedčovať privoľovať alebo odporovať. Jej vrtké nohy zaraz boli pri každej
         šante, blýskavé pysky sa často pomykávali smieškom, pekné šaty na nej veľa dopomáhali, že
         bola Betuška krásna, pripravená na pohľad všetkým, najmä mládencom vzácna tanečnica.
   </p>
   <p>
    No doma bola z nej veľmi zlá gazdiná, nevedela uvariť polievky, ani varešku strčiť do
         zásmažky, nevedela si usporiadať kuchyňu, pooplakovať misy, hrnce, nevedela šiť, látať, ani
         piecť, ani zvárať. Nepodojila kravy, hanbila sa chodiť s plachetkou a kosákom na trávu, a
         keď aj dakedy šla, spala tam, málo navykášala a neskoro prišla domov. Priadla tak zle, že kadlec
    <sup>
     [
     <a class="footnote" href="#ftn.d56e1056" name="d56e1056">
      56
     </a>
     ]
    </sup>
    sa vždy hneval pri tkaní jej priadze. Po matkinej smrti mala v dome taký
         poriadok ako vo svinskom chlieve, o čistote tam nebolo ani chýru. Len sama Betuška bola
         vždycky prifrndená, dokiaľ jej trvali čisté sviatočné šaty.
   </p>
   <p>
    Betkina lenivosť pochádzala z toho, že matka jej za svojho života veľmi povoľovala, ba
         ešte sama k nej vábila frajerov. Ku každým výročným sviatkom, ku každým hodom napiekla pre
         Betuškiných frajerov viacej koláčov, než doma zjedli. Keď cez fašiangy chodili cechovníci,
         dala im do cechu za svoju Betušku i toliar,
    <sup>
     [
     <a class="footnote" href="#ftn.d56e1064" name="d56e1064">
      57
     </a>
     ]
    </sup>
    dakedy aj dva zlaté, len aby k jej dcéuške doviedli muziku a v dome bolo
         veselo. Kedykoľvek prešiel popred obloky žid s nošou a zvolal „čipky, mriežky kúpte!“,
         mamička vždy kúpila dcéruške čipky, šnúrky a frndila si ju. Keď sa ukázal šafraník
    <sup>
     [
     <a class="footnote" href="#ftn.d56e1070" name="d56e1070">
      58
     </a>
     ]
    </sup>
    so škatuľami, neodišiel z jej domu bez toho, aby neutŕžil za stužky, za čačky
         jeden či dva zlaté, ktoré utajili pred otcom. Nebol nablízku jarmok, aby na ňom nenakúpila
         mamka pre Betušku galúnov,
    <sup>
     [
     <a class="footnote" href="#ftn.d56e1076" name="d56e1076">
      59
     </a>
     ]
    </sup>
    hodvábu a harasu.
   </p>
   <p>
    Hoci gazda Vlček badal tento neporiadok, predsa nedbal, neprekazil ho. Keď boli aké
         hody, kde aké veselie alebo inakšia kratochvíľna príležitosť, za Betuškou sa ťahali nielen
         sedliacki mládenci, lež páčila sa i meštianskym synkom, ktorí často vyvolávali: „Vlčkova
         Betuška je krásna dievočka!“ a ubiehali sa o ňu pri tanci. Jej otca táto márna chvála tak
         zaslepila, že si na nej veľmi zakladal; a keď ho voľaktorý taký fičúr, vyperený sveták
         potľapkal po pleci, že má peknú dcéru, potom jej povoľoval ešte viacej.
   </p>
   <p>
    Otec aj mamka mali radosť, keď sa k nej v noci vláčili frajeri, a nebránili jej, ak s
         nimi posedávala i do polnoci, nehanblivo (a preto hriešne) sa s nimi milkovala, vyškierala,
         necudne do nich zadrapkávala, usmievala sa — — V sobotu často posielala frajerom zelené
         perká, na pútiach im kupovávala krámske perká a od nich zasa drankala púťové, jarmočné,
    <sup>
     [
     <a class="footnote" href="#ftn.d56e1086" name="d56e1086">
      60
     </a>
     ]
    </sup>
    šiflíky, perníkové srdiečka, za čo im sľubovala i donášala na priadky orechy,
         lieskovce. Nuž a čím dlhšie v noci posedávala s frajermi, v nedeľu prifrndená tým väčšmi
         driemala, spala, drichmala v kostole, tým ochotnejšie sa vo sviatok — namiesto toho, aby
         šla na nešpory, na katechizmus — zasa po obede ucickaná a vyšperkovaná
    <sup>
     [
     <a class="footnote" href="#ftn.d56e1092" name="d56e1092">
      61
     </a>
     ]
    </sup>
    poberala za frajermi do šenku na muziku, aby ich potom v nedeľu večer privábila
         k sebe.
   </p>
   <p>
    Nešťastné takéto voľné vychovanie roztopašných detí! Ako sa stáva krásnemu džbánu, že
         tak dlho sa s ním chodí po vodu, dokiaľ sa nerozbije — tak sa stalo krásnej, na necudnosti
         navyknutej a s necudníkmi posedávajúcej, napokon zvedenej Betuške. Čím voľnejšie ju otec i
         mater vychovávali, väčšmi vyšperkovávali za dievoctva, kým chodila pod partou, tým horšie,
         ohavnejšie kurviščo z nej ostalo, keď svoju drahú partu, krásny veniec nepoctivo stratila,
         keď sa potom skurvila. A ten, čo ju premrhal, prespal, často jej sľuboval hory-doly,
         maľované zlaté vrchy, aby len dosiahol u nej svoju hriešnu vôľu — ten keď počul a zbadal,
         že je od neho samodruhá, utiekol, ufujazdil ďaleko preč z tej dediny.
   </p>
   <p>
    Teraz už čo si mala Betuška počať? Brucho jej rástlo, frajerov nemala, do domu nechcela
         prijať nijakú staršiu ženu, ktorá by jej poradila a pomohla; svoje nešťastie vyjavila
         jedine nedbanlivému otcovi. No jej otec ako bol majetný, tak často býval aj opitý, ožratý,
         preto jej ani nedal nijakú radu. A keď prišiel čas pôrodu — sama v úzkostiach a pôrodných
         bolestiach, ohúrená starosťami a zahrúžená v hanbe — objala otca okolo krku, pritom
         plakala, nariekala a volala:
   </p>
   <p>
    „Ach, otec môj, poraďte, pomôžte mi! Porodím dieťa, no čo si s ním počnem?“
   </p>
   <p>
    Keďže otec bol aj vtedy opitý, ešte na ňu zdupačil, okríkol ju a odsotil od seba so
         slovami:
   </p>
   <p>
    „Pomôž si, ako vieš! Keď porodíš — poroď! Pre mňa za mňa decko si hoci upeč alebo uvar!“
         Po týchto durných slovách sa zvalil na posteľ a zaspal.
   </p>
   <p>
    (Ach, nešťastná Betuška, spomeň si na svoje nočné vysedávanie s frajermi, na nehanblivé
         besedy s nimi, na tancovačky, na tie šperky,
    <sup>
     [
     <a class="footnote" href="#ftn.d56e1111" name="d56e1111">
      62
     </a>
     ]
    </sup>
    na kratochvíle a veselé márnosti — na akú žalosť sa ti zmenili!)
   </p>
   <p>
    Nešťastná rodička potom v najväčšom svojom súžení a zármutku zalamovala od bolesti
         biednymi rukami, v plači sa jej z očí valila dolu lícami slza za slzou a pritom vzdychala,
         v bolestiach kvílila:
   </p>
   <p>
    „Ach, ach — ja nešťastná, však som len zle pochodila! Ach,“ vzdychala a zadŕhala sa
         plačom, „nešťastné dieťa, nešťastní rodičia nepoctivej dcéry! Aká bolesť, aká žalosť! Už
         vidím, že ma boh opustil, otec ma odvrhol, ani ma nedal odviezť na inú osadu, aby ukryl
         pred svetom moju hanbu. Ani falošný zvodca, ktorý ma dostal do tohto nešťastia,
         neprichádza, aby mi pomohol. Ach, kam len pôjdem, kde nájdem radu a pomoc? Prichádzajú na
         mňa čoraz väčšie bolesti, srdce mi zamiera. Ach, bože z nebeskej výsosti, zmiluj sa nado
         mnou!“
   </p>
   <p>
    Takto kvílila v pôrodných bolestiach a vše sa hodila na posteľ, o chvíľu zasa vstala,
         chvíľu chodila hore-dolu alebo vyzerala von oknom na oblohu, ktorá akoby sa pre jej
         poklesok ukazovala smutná, tmavá, zamračená. Tak žalostne bez akejkoľvek pomoci pracovala k
         pôrodu až do polnoci a zdalo sa jej, že pozerajú na ňu všetci ľudia, že na ňu ukazujú
         prstom, ako za trest kľačí na cintoríne so slameným vencom na hlave (voľakedy tak trestali
         nepoctivú dievku). Preto sa natoľko oželela, že sa radšej zmárni, než by mala po pôrode
         podstúpiť taký trest, takú hanbu. Ako sa zaoberala touto hriešnou myšlienkou, na nešťastie
         opäť na ňu prišli bolesti a zrazu porodila dcéru tak ľahko — ako zvyčajne takéto ženy rodia
         — že nestratila sily a mohla chodiť. No len čo zazrela svoje dieťa, chvíľu ostala celá bez
         seba väčšmi od strachu a hanby než od pôrodných bolestí. A keď prišla k sebe, znovu začala
         vzdychať:
   </p>
   <p>
    „Ach, ja nešťastná dcéra — dcéru som porodila pred sobášom, bez manžela, bez čepca! Ale
         nech za to zodpovedá môj otec, ktorý ma pred týmto nešťastím neodvracal, neštriafal, ktorý
         mi ani pred pôrodom neposkytol ochranu a nedal mi radu; ba ešte mi povedal, aby som
         porodené dieťa hoci upiekla — — Urobím to, zmárnim ho, nech za to zodpovedá otec!“
   </p>
   <p>
    Aj tak spravila. Dieťa hodila do rozpálenej chlebovej pece a potom ako bláznivá s veľkým
         krikom vyšla na ulicu a vyvolávala:
   </p>
   <p>
    „Porodila som dieťa a hodila ho do horúcej pece, ako mi otec kázal! Ach, ja nešťastná.
         Chyťte ma, zviažte ma, odsúďte ma, zmárnite ma!“ celá rozstrapatená zalamovala rukami a
         vykričiavala na seba. „Ja nešťastná, dieťa som zmárnila!“
   </p>
   <p>
    Ľudia jej ľahko uverili, lebo už predtým podozrievali Betušku, že je ťarchavá. Keď vošli
         do ich domu, skutočne to bola pravda; otca našli pohrúženého ešte v korheľskom spánku,
         zobudili ho a na rozkaz vrchnosti odviedli ho aj s dcérou pod prísnou vartou do tuhého
         väzenia, kde ich dali do okov.
   </p>
   <p>
    Keď nešťastný otec Michal Vlček sedel vo väzení, plný bolesti žalostne oplakával vlastný
         aj dcérin hriešny úpadok (hoci mu nemohli dokázať, že vedome kázal dieťa zamordovať):
   </p>
   <p>
    „Ó, milostivý a milosrdný bože, odpusť mi moje ťažké hriechy, ktorým nieto počtu!
         Zhrešil som, že som so svojou nebohou ženou nežil v manželskej láske a vernosti, ale často
         v hriechu a pohoršení, že som ju neraz prenasledoval, hoci si to nezaslúžila. Zhrešil som,
         že som aj so ženou popúšťal Betuške vôľu, maznavo a voľne ju vychovával. Zhrešil som, že
         som cez prsty hľadel na jej priestupky a nekarhal som ju prísnejšie, že som do domu
         pripúšťal tých nočných bludárov, frajerov a najmä toho, čo sa vystatoval svojou učenosťou,
         múdrosťou a bohatstvom, čo Betuške namiesto panenského zeleného venca položil na hlavu
         slamený veniec a ju premrhal, skurvil. Ach, bože, zhrešil som, že som sa oddal opilstvu, že
         som nevypočul Betušku, keď vo svojom žalostnom a ubolenom stave žiadala odo mňa radu a
         pomoc, že som sa o ňu nestaral. Ja som vinovatý, že zamordovala dieťa a že ju teraz zato
         potrescú na popravisku! Ach, moja Betuška, moja nešťastná dcéruška, aká preveľká je pre nás
         obidvoch táto rozlučujúca posledná bolesť — Ó, milostivý bože, zmiluj sa nado mnou a odpusť
         mi moje ťažké hriechy!“
   </p>
   <p>
    Takto bolestne vzdychal utrápený otec vo dne v noci, keď mu ani trúnok nechutil v tmavom
         väzení, kde ešte pred vynesením rozsudku smrti biedne umrel, rozlúčil sa so svetom. A
         nepoctivú Betušku odsúdilo právo do áreštu, do väznice, kde dovčuľ často oplakáva svoje
         nešťastie na výstrahu iným ženám. Teraz už — ale neskoro — uznáva, že by bola lepšie
         urobila, keby poklesok svojej krehkosti s poníženosťou bola vyznala vrchnosti a prosila o
         odpustenie viny, hoci by aj bola dostala nejaký ten trest a musela sa polepšiť, než mala
         tak dlho tajiť svoj hanebný poklesok, odvrhnúť od vlastného dieťaťa všetku materinskú lásku
         a zamordovať ho — —
   </p>
   <p>
   </p>
   <div class="footnotes">
    <br/>
    <hr align="left"/>
    <div class="footnote">
     <p>
      <sup>
       [
       <a class="para" href="#d56e1056" name="ftn.d56e1056">
        56
       </a>
       ]
      </sup>
      <span class="emphasis">
       <em>
        kadlec
       </em>
      </span>
      — (náreč.) tkáč
     </p>
    </div>
    <div class="footnote">
     <p>
      <sup>
       [
       <a class="para" href="#d56e1064" name="ftn.d56e1064">
        57
       </a>
       ]
      </sup>
      <span class="emphasis">
       <em>
        toliar
       </em>
      </span>
      — (z nem.) niekdajšia strieborná minca väčšej
               hodnoty
     </p>
    </div>
    <div class="footnote">
     <p>
      <sup>
       [
       <a class="para" href="#d56e1070" name="ftn.d56e1070">
        58
       </a>
       ]
      </sup>
      <span class="emphasis">
       <em>
        šafraník
       </em>
      </span>
      — v minulosti podomový obchodník s koreninami a
               rozličným drobným tovarom
     </p>
    </div>
    <div class="footnote">
     <p>
      <sup>
       [
       <a class="para" href="#d56e1076" name="ftn.d56e1076">
        59
       </a>
       ]
      </sup>
      <span class="emphasis">
       <em>
        galún
       </em>
      </span>
      — (z fr., náreč.) stužka
     </p>
    </div>
    <div class="footnote">
     <p>
      <sup>
       [
       <a class="para" href="#d56e1086" name="ftn.d56e1086">
        60
       </a>
       ]
      </sup>
      <span class="emphasis">
       <em>
        púťové, jarmočné
       </em>
      </span>
      — (náreč.) darček prinesený z púte,
               jarmoku
     </p>
    </div>
    <div class="footnote">
     <p>
      <sup>
       [
       <a class="para" href="#d56e1092" name="ftn.d56e1092">
        61
       </a>
       ]
      </sup>
      <span class="emphasis">
       <em>
        vyšperkovaná
       </em>
      </span>
      — (náreč.) upravená, vyparádená
     </p>
    </div>
    <div class="footnote">
     <p>
      <sup>
       [
       <a class="para" href="#d56e1111" name="ftn.d56e1111">
        62
       </a>
       ]
      </sup>
      <span class="emphasis">
       <em>
        šperky
       </em>
      </span>
      — (náreč.) paráda, parádenie sa
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e1140">
       </a>
       Klebetný felčiar
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    Onen felčiar, ktorý podľa svedectva pána Bakera… pred niekoľkými rokmi býval v pruskom
         Mildhaime, privandroval teraz do Uhorska, usadil sa medzi Slovákmi v istej dedine neďaleko
         mesta Špinopolis,
    <sup>
     [
     <a class="footnote" href="#ftn.d56e1149" name="d56e1149">
      63
     </a>
     ]
    </sup>
    cez ktoré tečie z Bielych hôr potok Trnávka. Keď tento felčiar chodieval v
         sobotu holiť ľudí, zachovával barbiersku obyčaj, že sa im zavďačoval všelijakými novinkami,
         z ktorých voľaktoré čítal, niektoré počul, na jednom mieste k nim pridal (ako tamten
         kalendárista onen sneh), inde ich zohol a dakde zase pricifroval.
   </p>
   <p>
    Keď vyšiel na svetlo prvý diel tejto novej hospodárskej knižky, veľký chýr išiel o nej
         medzi Slovákmi — niektorí ju chválili, no postihlo ju aj to, čo sa píše v jej príhovore, že
         nič nie je také dobré, čo by nemalo nežičlivých protivníkov. Medzi takých patril i tento
         spomínaný fatinkár
    <sup>
     [
     <a class="footnote" href="#ftn.d56e1157" name="d56e1157">
      64
     </a>
     ]
    </sup>
    felčiar. Keď počul o tejto knižke všelijaké reči po domoch, kde v sobotu
         holieval, a cez sviatky v šenku, kde popíjal, vravieval:
   </p>
   <p>
    „Ľudia milí, už som starší človek, mnoho krajín som prevandroval, veľa som skúsil, mnoho
         videl aj počul, no i to som počul, že nikdy nie je dobre hospodáriť podľa kníh. Človeče,
         hospodár podľa svojej hlavy, podľa svojho mešteka, komory a dobre budeš hospodáriť! Knihy
         sú len také papiere — nuž aký tenký je papier, tak natenko vám potečie osoh z hospodárstva.
         Len sa vy držte rozumu, a nie kníh — to je už ostatné, keď voľakto hospodári podľa kníh!
         Dávno som to čul, ešte keď som sa u rechtora učil konjugácie:
    <sup>
     [
     <a class="footnote" href="#ftn.d56e1165" name="d56e1165">
      65
     </a>
     ]
    </sup>
    Sum, es, est — ako bolo za starodávna, nech aj včuľ tak jest. V týchto rokoch
         zakusujeme všeličo nové — nové vymeriavanie poľa, nové muštrovačky,
    <sup>
     [
     <a class="footnote" href="#ftn.d56e1171" name="d56e1171">
      66
     </a>
     ]
    </sup>
    nové poriadky, nové presťahovačky, nové kasírovačky,
    <sup>
     [
     <a class="footnote" href="#ftn.d56e1177" name="d56e1177">
      67
     </a>
     ]
    </sup>
    nové súpisy, nové veci, nové kumšty a fígle; ustavične len všeličo nové. A
         vidíme, že to nemá stálosti, všetko sa predsa len vracia k starej nôte. Od malička som
         čúval o všelijakých takýchto zmenách, aj sám som ich veľa videl, skúsil a vždy som pri nich
         hovorieval: Ech, čo tam po takých fígľoch. Sum, es, est — ako predtým bolo, nech aj včuľ
         tak jest!“
   </p>
   <p>
    Takéto a podobné reči často počul od tohto starého plechavého šibala pilný hospodár Juro
         Porvalovič, ktorému sa páčila spomínaná nová hospodárska knižka. Osmelil sa preto a
         povedal:
   </p>
   <p>
    „Pán barbier, pán felčiar, poznať na vás, že ste voľakedy chodili okolo latinských škôl,
         keď aj konjugácie viete. Keby ste sa boli lepšie naučili latinskú reč, a to od základného
         fundamentu abecedy, zbadali by ste, že zle hovoríte. Ešte ste tú novú hospodársku knižku
         celú neprečítali, možno ste videli len titul a zopár necelých nadpisov, a už ju
         posudzujete, ohovárate. Vidieť na vás, že ste pozbierali len latinské otrusinky niekde
         medzi starými písmami a zo starých princípií.
    <sup>
     [
     <a class="footnote" href="#ftn.d56e1187" name="d56e1187">
      68
     </a>
     ]
    </sup>
    Vy ste len taká latinská trasoritka (Sciolus); ako sa tento vtáčik vystatuje
         iba chvostíkom a stále čvrliká len jednu nôtu, tak aj vy s vaším šedivým mrdúsikom
         ustavične rovnaké „sum, es, est“ estujete. Najprv si pozorne prečítajte celú knižku, najmä
         druhý diel a v ňom tých jedenatridsať príkladov i hospodársky katechizmus — uvedený pred
         mesiacom novembrom — potom poviete, že dobre je aj na starosť starý neučený rozum vyučiť a
         poopraviť, staré chybné hospodárstvo uviesť do lepšieho poriadku, potom poviete A, B, C, D.
         Naše hospodárstvo sa až potom zlepší.“
   </p>
   <p>
    Keď si ten starý kotkodák, ten holič brád vypočul lekciu, ktorú mu vyčítal Porvalovič,
         vysúkol svoj pohár vína a vyšiel zo šenku, ako že ide dakam holiť. Tak sa stáva takým
         veľkým tlčhubom dlhého jazyka, ale krátkeho rozumu, veľkých rečí, ale malého významu.
         Dokiaľ im voľakto smelo nezastaví ich poveterný mlyn, dotiaľ vždycky melú dve na tri, hoci
         to nemá ani hlavy ani päty — stále trepú, hoc to nie je ani slané ani mastné — len sebe,
         len sebe, len sebe. Múdry a statočný hospodár potom okolosediacim rozprával:
   </p>
   <p>
    „Milí susedia, neverte všetko takým ľahkovážnym pobehajom, klebetným vetroplachom. Ja
         som už raz prečítal Pilného hospodára, sú v ňom osožné naučenia. Nuž a že sa nám všetko
         všetkým nepáči? Vieme dobre, že ani my tu nemáme rovnaké hlavy, rovnakú myseľ. Všetci sme z
         jedného chotára, a predsa nemáme rovnako vyrobené role, neberieme z nich rovnaký úžitok.
         Kto len nakoľko môžete, natoľko nasledujte poučenia tejto knižky, preto vaše hospodárstva
         neutrpia nijakú škodu. Hoci sa v jednom chotári pritrafí to, v druhom inšie, predsa dúfam,
         že nás bude viacej takých, čo budú túto hospodársku knižku chváliť a ju nasledovať radšej
         než reči nášho starého Franca, starého Šnupáka alebo šuchtavého barbiera.
   </p>
   <p>
    Pouvažujme trochu o tom, čo sú hospodárske knižky. Sú to okrem našej skúsenosti spísané
         skúsenosti našich dávnych pilných a pracovitých predkov, a to nie z jedného chotára, ani z
         jednej krajiny, ale z mnohých krajín a chotárov. Mohol by nám dakto do očí alebo v knižke
         hoc aj sto ráz haniť takú robotu a všetko v maštaliach či na roliach, čo sa zaužívalo v
         našom chotári, my by sme neodstúpili od našich skúseností. Skúsme teda robiť najprv podľa
         tejto novej hospodárskej knižky aspoň to, čo sa dá sprobovať v našom chotári. Nuž a keď sa
         to vydarí, zachovajme si knižku v obci pre naše dietky, nech sa z nej v škole aj doma pod
         kachľami zo zábavnej zvedavosti preúčajú aspoň ten malý hospodársky katechizmus, nech
         začínajú takto: A, B, C, D — čo bolo v hospodárstve chybné, lepšie bude.“
   </p>
   <p>
    Zo všetkých spomenutých príkladov vyplýva: Kto je pilný a svedomitý človek, vždycky sa
         chytí voľajakej statočnej roboty. Môže sa venovať jednej či druhej práci, nech sa len
         statočne a čestne živí, pánboh ho vždy požehná. A preto kto sa nemôže obracať s pluhom,
         nech nezaháľa, nech pracuje ináč, nech sa živí, ako môže — hoci handrárskou píšťalkou. Nech
         obchoduje hoci s pípkami a fajkami, s kriváčikmi a kremeňmi, hoci so zelinkami a
         korienkami, nech kramárči hoci s pieskom alebo hlinkami — nech len pritom vždycky rozmýšľa,
         ako by a kde by mohol dačo obrátiť na svoj väčší, spravodlivý a statočný zisk, aby jeho
         práca nebola márna.
   </p>
   <p>
   </p>
   <div class="footnotes">
    <br/>
    <hr align="left"/>
    <div class="footnote">
     <p>
      <sup>
       [
       <a class="para" href="#d56e1149" name="ftn.d56e1149">
        63
       </a>
       ]
      </sup>
      <span class="emphasis">
       <em>
        Špinopolis
       </em>
      </span>
      — (lat.-gr.) Tŕňové mesto, Trnava; slovná hra s
               ironickým podfarbením: spina (lat. tŕň) — špina
     </p>
    </div>
    <div class="footnote">
     <p>
      <sup>
       [
       <a class="para" href="#d56e1157" name="ftn.d56e1157">
        64
       </a>
       ]
      </sup>
      <span class="emphasis">
       <em>
        fatinkár
       </em>
      </span>
      — (náreč.) táraj, pobehaj
     </p>
    </div>
    <div class="footnote">
     <p>
      <sup>
       [
       <a class="para" href="#d56e1165" name="ftn.d56e1165">
        65
       </a>
       ]
      </sup>
      <span class="emphasis">
       <em>
        konjugácie:
       </em>
      </span>
      Sum, es, est, — (lat.) časovanie: Som, si,
               je
     </p>
    </div>
    <div class="footnote">
     <p>
      <sup>
       [
       <a class="para" href="#d56e1171" name="ftn.d56e1171">
        66
       </a>
       ]
      </sup>
      <span class="emphasis">
       <em>
        muštrovačky
       </em>
      </span>
      — (z nem., náreč.) naúčania, rozkazy
     </p>
    </div>
    <div class="footnote">
     <p>
      <sup>
       [
       <a class="para" href="#d56e1177" name="ftn.d56e1177">
        67
       </a>
       ]
      </sup>
      <span class="emphasis">
       <em>
        kasírovačky
       </em>
      </span>
      — (z nem., náreč.) zrušovanie, likvidácie
     </p>
    </div>
    <div class="footnote">
     <p>
      <sup>
       [
       <a class="para" href="#d56e1187" name="ftn.d56e1187">
        68
       </a>
       ]
      </sup>
      <span class="emphasis">
       <em>
        princípie
       </em>
      </span>
      — (z lat., náreč.) učebnice nižších tried
               niekdajšej lat. školy
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e1204">
       </a>
       Besedy na priadkach
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    Ako si chlapi svoje večerné besedy rozdelili na tri hodiny, tak si môžu aj ženy večerné
         priadky rozdeliť na tri dlhšie chvíle a na hornom i dolnom konci, prípadne aj uprostred
         dediny môžu sa zložiť na svetlo. Kým sa zídu všetky a dokiaľ „učiteľka“ nezačne preberať z
         tejto hospodárskej knižky o ženskom hospodárstve, pohovoria si zatiaľ o niektorom príklade,
         ktorých je tu jedenatridsať. Podobne sa niekedy dá rozprávať o daktorom druhu ženského
         hospodárstva z tretieho alebo štvrtého dielu knižky. Prípadne nech sa spýtajú svojich
         dcérušiek, čo sa učili cez deň u rechtora v škole. O tom nech „učiteľka“ susedám zaháda…
   </p>
   <p>
    Ak ženy prvú hodinu druhého večera preberali ženské hospodárstvo podľa prvého dielu
         tejto knižky, „učiteľka“ nech druhú hodinu začne vysvetľovať naučenie z druhého dielu;
         napríklad takto môže postupovať:
   </p>
   <p>
    <span class="emphasis">
     <em>
      Otázka:
     </em>
    </span>
    Povedz nám ty, Magda Vozáriková, ako sa volá mesiac, v
         ktorom býva sviatok svätej Lucie, a či sa máme v ten deň venovať praslici, či sa môžeme v
         ten večer zísť sem na priadky. Je to pravda, že svätá Lucia berie alebo rozdáva vretienka?
   </p>
   <p>
    <span class="emphasis">
     <em>
      Odpoveď
     </em>
    </span>
    (odpovedá Magda): Aj ja som to počula, a spýtala som sa raz
         na to nášho pána farára, či je to pravda. No keby ste boli počuli jeho pekné naučenie,
         ktoré mi vtedy dal, azda by boli aj vám — ako mne — vlasy dupkom vstávali. Karhal ma a
         štriafal, že pácha hriechy každá, čo tak potupne hovorí o tej veľkej svätej mučenici, a že
         veru ju tým zneucťuje. Nie je pravda, že by svätá Lucia brala alebo rozdávala vretienka, to
         sú len také ženské darommice, ako keď sa voľaktorá postí na Ondreja, aby mala frajerov.
         Podobné daromnice, neužitočné ženské povery, ba už čary sú aj iné veci, ktoré robievajú
         mnohé gazdiné na Štedrý večer alebo na vianočné sviatky s medom, cesnakom, s oplatkami zo
         Štedrého večera pri lichve, kravách, husiach, keď to dávajú zožrať statku či hydine a
         miešajú im to do krmu v zime aj na jar.
   </p>
   <p>
    Pán farár mi povedal, že môžeme priasť, šiť, prať a robiť aj akúkoľvek inú robotu či už
         na Luciu, či v deň skasírovaného sviatku alebo v sobotu — len v zasvätený sviatok sa
         nesmie. Potom mi podal tento lajster, ktorý dal vytlačiť pre nás aj do tejto knižky, aby
         sme si ho my ženy aj naši chlapi čítali na svojich besedách, žeby sme sa odučili od
         daromných povier, hriešnych čarov a babôn. Všetky tieto nasledujúce povery že sú daromné
         klebety, hriešne babské povery, aby sme im neverili. Aby sme neverili, že
   </p>
   <p>
    Keď sa tou vodou, ktorou sa umyli z pece vytiahnuté pecne, pokropí stavanie aj maštale,
         že — —
   </p>
   <p>
    Keď niektorá dá húserovi zožrať vianočný cesnak, že — —
   </p>
   <p>
    Keď kvočku v koši prikryje bielou šatou, že — —
   </p>
   <p>
    Keď vyliahnuté kurence dá do klobúka, že — —
   </p>
   <p>
    Keď zamknutú zámku pohodí pod nohy lichve vychádzajúcej na jar prvý raz na pašu, že — —
   </p>
   <p>
    Keď vianočným popolom potrúsi stromy, že nebudú na nich — —
   </p>
   <p>
    Keď koniarskym bičom alebo bičiskom vyháňa svine, že kone budú — —
   </p>
   <p>
    Keď na Bielu sobotu rozväzujú zvony a vtedy niektorá zametá okolo stavania, že — —
   </p>
   <p>
    Keď lopatku z veľkonočnej šunky strčí do strechy alebo zakope na lúku, že — —
   </p>
   <p>
    Keď od svätojánskeho ohňa zanesie bazu do stodoly, že — —
   </p>
   <p>
    Keď pavučiny ometá v pôste, že opadnú — —
   </p>
   <p>
    Keď cestou z utierne búcha na chlievy, že svine — —
   </p>
   <p>
    Keď cestou na priadky vlečie za sebou praslicu až naprostred izby, že — —
   </p>
   <p>
    Keď do ohňa hádže trhance alebo slíže, že — —
   </p>
   <p>
    Keď nad krtincom postaví šibeničky, že — —
   </p>
   <p>
    Keď na Škaredú stredu šije, pradie alebo pláta, že regrút — —
   </p>
   <p>
    Keď sa na Veľký piatok slobodné osoby kúpu — — keď mlynárovi stavidlá, či jedna druhej
         kľučky obrezujú — — keď nazerajú do studne — — keď predo dňom vítajú zore, že — —
   </p>
   <p>
    Keď na dvere kladú turánok, že — —
   </p>
   <p>
    Keď budú pri sebe nosiť hladíček,
    <sup>
     [
     <a class="footnote" href="#ftn.d56e1265" name="d56e1265">
      69
     </a>
     ]
    </sup>
    štvorlístkovú ďatelinku alebo iné takzvané šťastie prinášajúce bylinky a
         korienky, že — —
   </p>
   <p>
    Keď oráča idúceho s pluhom predíde krížom cez cestu roba,
    <sup>
     [
     <a class="footnote" href="#ftn.d56e1273" name="d56e1273">
      70
     </a>
     ]
    </sup>
    že — —
   </p>
   <p>
    Keď sa služobný paholok vráti domov z prvej oračky, aby ho obliali vodou, že — —
   </p>
   <p>
    Keď gazdiná nechce pred východom slnka ani po jeho západe dať von z domu mlieko a predať
         z neho, že — — A kedykoľvek dá, aby sa tam napila vody, že — —
   </p>
   <p>
    Keď dá von z domu dojivo, aby sa ono nenieslo cez vodu, že — —
   </p>
   <p>
    Keď príde k susedovi, aby tam chvíľu posedel, žeby z toho domu — —
   </p>
   <p>
    Keď zo zvyškov štedrovečerných či vianočných jedál alebo kôstok z veľkonočného obeda
         napáli prášok a dá ho lichve, že — —
   </p>
   <p>
    Keď len istý deň nepárneho počtu zbiera pred východom slnka zelinky alebo prach, zem na
         krížnych cestách či prútiky z plotov a zo stromov, že — —
   </p>
   <p>
    Keď pred východom slnka načiera vodu hore potokom, že — —
   </p>
   <p>
    Keď privíta zore — — keď do východu slnka alebo napoludnie začituje,
    <sup>
     [
     <a class="footnote" href="#ftn.d56e1296" name="d56e1296">
      71
     </a>
     ]
    </sup>
    zavŕta do stromu hostec,
    <sup>
     [
     <a class="footnote" href="#ftn.d56e1302" name="d56e1302">
      72
     </a>
     ]
    </sup>
    že — —
   </p>
   <p>
    Keď sa krava telí a dajú jej vianočnú petržlenovú oblátku, že — —
   </p>
   <p>
    Keď nemôže zmútiť, aby postavila gbelík do kruhu urobeného nožom, že — —
   </p>
   <p>
    Keď do gbelíka zapichne nôž, že — —
   </p>
   <p>
    Keby z domu, v ktorom leží šestonedieľka, dali po západe slnka ohňa, že — —
   </p>
   <p>
    Keď prinesie od susedy ohňa, aby škridly nekládla oproti sebe, ako mala v nich oheň, že
         — —
   </p>
   <p>
    Keď krave zavŕta do roha korienok — — že — —
   </p>
   <p>
    Keď na svätú Hatu pradie, že okolo stavania — —
   </p>
   <p>
    Keď má siať žito, aby ho do vreca či z vreca sýpal cez čakanku, a keď sa pritom pomodlí,
         nebude žito sneťové. To je pletka.
   </p>
   <p>
    Keď seješ žito, jačmeň alebo semenec, aby ho vrabce nevyžierali, vezmi z toho semena
         trochu do úst a zatiaľ sa s nikým nerozprávaj, potom že — —
   </p>
   <p>
    Nesej zrno po oráčine, ale proti nej, kde si prestal orať; vrabce mu dajú pokoj — dokiaľ
         ho nenačnú, nebude sneťové — dokiaľ nesčernie.
   </p>
   <p>
    Keď seješ ľan alebo konopný semenec, vezmi na to semeno dlhé vrece a veľmi nadlho sýpaj
         doň aj z neho to semeno, žeby si mal vysoký ľan alebo konope, keď — —
   </p>
   <p>
    Keby vo vašom chotári aspoň jeden gazda zasial čo len trochu oziminy na deň svätého
         Egídia, že cez celý rok ten chotár nezbije — dokiaľ tam nepadne kamenec.
   </p>
   <p>
    Keď má niekto vo svojom dome pekne spísané začitovanie, zaklínanie ohňa, že sa — —
   </p>
   <p>
    Keď ti bude krava dávať málo mlieka alebo svetlejšie mlieko, zachyť od nej moč, ale tak
         — — potom postav metlu hore koncom — — a potom — — teda to bude bosorka. Alebo ju šľahaj vo
         vreci — — a s tým šípom tak ju došľaháš, že — —
   </p>
   <p>
    Keď si pred východom slnka napíšeš na dvere — — že nebudeš mať v dome myši.
   </p>
   <p>
    Keď donesieš dieťa na krst, povedz nad ním — — alebo mu daj — — že — —
   </p>
   <p>
    Keď budeš pri sebe nosiť dačo zo šibenice, že — —
   </p>
   <p>
    Keď sa ti krava otelí, choď chrbtom do maštale, že — —
   </p>
   <p>
    Keď budeš cez posledné fašiangové dni šiť, že zašiješ sliepkam zadok, neponesú — —
   </p>
   <p>
    Keď bude gazdiná alebo dievka cez posledný fašiang tancovať, vysoko skákať, že budú
         konope — —
   </p>
   <p>
    Keď budeš mať hodonku, vezmi hrsť soli, choď k potoku, ale cestou sa s nikým nerozprávaj
         — — a potom — — že — —
   </p>
   <p>
    Aby ti úrodu nezožrali ani mušky, ani húsenice, vezmi z každého konca chotára — — takže
         — —
   </p>
   <p>
    Keď niektorej neveste cestou na sobáš prší do venca, že tí mladomanželia — —
   </p>
   <p>
    Keď malým deťom ostriháš vlasy pred siedmym rokom, že — —
   </p>
   <p>
    Keby si siala plantové semeno podvečer, keď ide lichva z poľa, že by — —
   </p>
   <p>
    Keby si odstavila, odlúčila dieťa vtedy, keď sa orie pod sejbu, že — — Na kolíske mala
         by byť namaľovaná alebo vyrezaná noha z — — ináč by — —
   </p>
   <p>
    Keď má niektorý umierajúci pri skone malú tvár alebo po smrti nemá dobre zatlačené oči,
         že — —
   </p>
   <p>
    Keď ti onemocnie lichva, polož na ňu krížom ruky a ťahaj ich po chrbte až dolu k chvostu
         a hovor — — že — —
   </p>
   <p>
    Keby si zaviazala do šatky chlpy, sklá, kôstky, drievka a potom — — že — —
   </p>
   <p>
    Keby si vedela tú — — vodou podliať, že — —
   </p>
   <p>
    Keby si sa vedela namastiť s tou — — masťou na deň — — mohla by si na ohreble, na metle
         vyletieť aj hore komínom a potom — — že — —
   </p>
   <p>
    Ktorá si dá z dlane vyčitovať, vražiť od Cigánky, keď voľaktorá vidí vo sne cez noc
         mesiac alebo slnko alebo — — že uvidí — — Aká pletka, tá hreší!
   </p>
   <p>
    Ktorá vykladá sny a verí tým výkladom alebo iných navádza tomu veriť — hreší.
   </p>
   <p>
    Ktorá nosí pri sebe dajaké kamienky, korienky kvôli šťastiu pri krádeži — hreší.
   </p>
   <p>
    Kto chodí k bohyni, aby ho uzdravila alebo aby mu povedala, kto mu ukradol peniaze —
         hreší.
   </p>
   <p>
    Magda Vozáriková potom ešte rozpovedala, ako ten istý pán farár dokončil naučenie, ktoré
         začal pred tými daromnými povedačkami: Nech sa z nás ani jedna, ktorá vykonáva spomínané
         alebo inakšie, uvedeným podobné čary, nevyhovára, že keď robí také dačo, vtedy nemyslí na
         nič zlé, ba ešte sa pritom modlí. Takýmto daromným poverám neslobodno veriť, lebo sa nič o
         nich nepíše v článkoch našej viery ani v katolíckom, cirkevnom ústnom podaní, ani v našich
         katechizmoch — máme veriť iba tomu, čo nás učia naši kňazi zo spomenutých základov viery, a
         nie takým daromniciam, hriešnym povedačkám, ktoré vymysleli a rozchyrujú staré baby aj zlí
         ľudia. Tobôž hreší — povedal prevelebný pán — že modlitbu, samu v sebe dobrú vec, používa
         niektorá pri takej zlej okolnosti, keď vykonáva bobony, a ňou iba väčšmi boha pokúša.
         Modlitba sama ako taká nie je nič zlé, ale keď sa spája s takým či onakým bobonárskym
         úmyslom — je taktiež hriech. Potom aj tá úfnosť a viera, ktorou sa dúfa a verí, že ak
         vykoná ten alebo inakší fortieľ, taký a onaký kumšt, stane sa to a to, čo si žiada — je
         hriech. Ak sa vyskytne dačo také, že by sme niektorá chceli čosi podobné sprobovať, aby sme
         sa vždy najprv opýtali pána farára, či to alebo inšie, čo chceme robiť, nie je hriech. Aby
         sme azda takým prehrešením neobrazili boha, keď to urobíme.
   </p>
   <p>
    Vraj je pravda, že sa voľakedy bosorky topili, mučili, upaľovali a pritom aj nevinne
         obžalované ženy, no aj to je vraj pravda, že v terajších časoch sa ťažko nájde skutočná
         bosorka. Iné je bosoráctvo vykonané s tajnou pomocou diabla a iné je v človeku utajená a
         nie každému známa vedomosť o tajomných príčinách, ktoré svojou prirodzenou silou a skrytou
         mocou spôsobujú podivné, ale zato spravodlivé činy.
   </p>
   <p>
    <span class="emphasis">
     <em>
      Otázka:
     </em>
    </span>
    Magda nám veľa rozprávala i o tom, na čo som sa
         nespytovala. Preto nám teraz povedz ty, Ilena Žmolková, ako sa volá ten mesiac, v ktorom
         najväčšmi hynú húsence. Čo má vtedy robiť pilná gazdiná? Aké práce má vykonávať na poli, v
         záhrade, čo pri hydine, pri lichve, okolo domu? Aké pranostiky sa kladú na ten mesiac o
         ženských prácach?
   </p>
   <p>
    Ženy sa môžu spytovať nielen na tento mesiac, lež aj na iné mesiace a podobne na veci z
         tretieho alebo i zo štvrtého dielu tejto knižky. A ak by niektorá pochybovala o správnosti
         tej či onej odpovede alebo by chcela protirečiť — aj to môže slobodne.
   </p>
   <p>
   </p>
   <div class="footnotes">
    <br/>
    <hr align="left"/>
    <div class="footnote">
     <p>
      <sup>
       [
       <a class="para" href="#d56e1265" name="ftn.d56e1265">
        69
       </a>
       ]
      </sup>
      <span class="emphasis">
       <em>
        hladíček
       </em>
      </span>
      — (náreč.) hľadík (Antirrhinum), bylina eliminujúca
               vraj čary a získavajúca náklonnosť predstavených
     </p>
    </div>
    <div class="footnote">
     <p>
      <sup>
       [
       <a class="para" href="#d56e1273" name="ftn.d56e1273">
        70
       </a>
       ]
      </sup>
      <span class="emphasis">
       <em>
        roba
       </em>
      </span>
      — (náreč.) žena, obyčajne mocná
     </p>
    </div>
    <div class="footnote">
     <p>
      <sup>
       [
       <a class="para" href="#d56e1296" name="ftn.d56e1296">
        71
       </a>
       ]
      </sup>
      <span class="emphasis">
       <em>
        začitovať
       </em>
      </span>
      — liečiť istým spôsobom čarovania
     </p>
    </div>
    <div class="footnote">
     <p>
      <sup>
       [
       <a class="para" href="#d56e1302" name="ftn.d56e1302">
        72
       </a>
       ]
      </sup>
      <span class="emphasis">
       <em>
        hostec
       </em>
      </span>
      — (náreč.) reuma
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e1393">
       </a>
       Jarmočné fortiele
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    Známe porekadlo hovorí, že v jarmoku slepá býva kúpa, že do jarmoku ženie dobrú lichvu
         na predaj len ten, koho psota núti predať taký statok, alebo kto s ním výnosne kupčí. Na
         lichvacom jarmoku býva viacej dobytka pod chybou než dobrého, bezchybného. Preto nech kupec
         dobre otvorí oči, nech si dobre prezrie, čo kupuje. Lež ešte lepšie nech otvorí oči svojho
         svedomia predavač, nech sa nespolieha na výhovorku, veď vraj každý vidí, čo kupuje — a
         medzitým ocení svoje hovädo vyššie, než je hodno. Pritom si myslí: Keď som ja kupoval tohto
         vola či kravu alebo dačo iné, ja som sa ošialil — nech sa teda aj iný oklame. A tak potom
         také chybné hovädo ide z ruky na ruku čiže z kupca na kupca, do roka prejde i päť-šesť
         jarmokov, tak päť-šesť predavačov šiali kupcov chybnou lichvou. Takto onou hriešnou chybou,
         tým falošným predajom — takým hriechom robia chybné aj svoje svedomie, a to tým väčšmi, čím
         viacej prechádza chybné hovädo z ruky na ruku mnohonásobným falošným predajom a toľkými
         oškodovanými kúpami.
   </p>
   <p>
    Ak ťa voľakto na lichvacom jarmoku podobne ošiali, z toho nevyplýva, že aj ty by si
         mohol s takým šaľbiarskym úmyslom ta dohnať to isté hovädo a oklamať iného. Veru nesmieš si
         takým ťažkým hriechom zaťažiť svedomie, ktoré ak by si potom chcel očistiť, musel by si
         blížnemu, kupcovi tvojho chybného hoväda vynahradiť spôsobenú škodu. Keď budeš chcieť
         pristúpiť k pokániu, spytuj najprv sám seba, potom sa poraď o tom s duchovným učiteľom a
         dozvieš sa, že ak tá chybná lichva bola hodna len dvadsať toliarov, a ty si za ňu vzal
         tridsať, povinný si onomu kupcovi vrátiť tých desať toliarov.
   </p>
   <p>
    Chyby hoviad vystavených na predaj bývajú dvojaké. Sú chyby veľké a závažné, pre ktoré
         ten statok nie je hoden zjednanej ceny — také chyby je predavač podľa spravodlivosti a
         podľa všetkého práva povinný vyjaviť kupcovi. Ak ich nevyjaví, také zatajenie je faloš a
         klamstvo, ktoré medzi nimi dvoma narúša spravodlivosť predaja i kúpy. Napríklad keď je
         krava či vôl dýchavičný, slepý, krivý, nedoliečený z nákazlivej nemoce alebo keby bol
         ukradnutý, keby nechcel ísť cez most, cez potok či vodu, keby veľmi klal, keby mal daktorú
         zo spomínaných veľkých utajených chýb, ktorú kupec nemohol vidieť na jarmoku — hoci by
         chybu zbadal až doma o niekoľko dní, a tá chyba by sa nedala vyhojiť, kúpa a predaj takého
         vážne chybného hoväda by neboli platné, lebo predavač bol kupcovi povinný vyjaviť oné veľké
         chyby ešte pred zjednaním ceny. Preto môže kupec takúto vážne chybnú lichvu podľa práva
         vrátiť a späť vyžiadať svoje peniaze.
   </p>
   <p>
    Pri takejto slepej jarmočnej kúpe lepšie vždy bude predavača istým spôsobom a na istý
         čas zaviazať. Napríklad: Ja kúpim od teba tieto voly alebo túto kravu, za čo sme sa
         zjednali. No všetky peniaze ti nevyplatím včuľ, ale až po istom čase — po troch, štyroch
         týždňoch, keď voly vyskúšam, či sú do môjho gazdovstva súce, či sú také zdravé, ako sa za
         ne, predavač, garantuješ. Ak za určený termín nájdem na nich voľajakú závažnú chybu, aby
         som ti ich mohol bez prekážky vrátiť a ty by si ich bol povinný vziať naspäť a mne vrátiť
         tieto teraz ti zložené peniaze.
   </p>
   <p>
    Menšie chyby sú také, ktoré predavač nemusí vyjaviť, a preto je predaj i kúpa platná. No
         za takú malú chybu je majiteľ povinný z ceny, ktorú je lichva hodna, voľačo spustiť. Menšie
         chyby na kúpenom hoväde môže kupec a zároveň v lichve sa vyznajúci múdry hospodár časom
         napraviť a tak môže dosiahnuť z neho žiadaný úžitok. Napríklad keď vôl nie je ešte celkom
         navyknutý na jarmo, keď nevie ešte dobre orať či náklad ťahať zarovno druhým v záprahu,
         alebo je bojazlivý. Aj pri kravách sa vyskytujú veľké i malé chyby, na ktoré kupec tiež
         nech poriadne otvorí oči aj rozum.
   </p>
   <p>
    Z mnohých falošných fortieľov, ktoré sa neraz pritrafia na lichvacích jarmokoch,
         spomeniem len dva. Falošní, nesvedomití kupci nosia pri sebe vlčí trus (vlčie hovno) a keď
         vidia v jarmoku pekný, tučný rožný statok, chcú ho lacno kúpiť. Chodia potom okolo takého
         hoväda a keď mu prezerajú zuby, potajme mu tým smradom natrú papuľu — a hneď má dve chyby:
         Po prvé — zvesí hlavu k zemi, po druhé — nebude nič žrať dotiaľ, dokiaľ sa mu z pysku
         nezmyje ten smradľavý vlčí trus. Potom takí kupci poukazujú, že hovädo má v hlave dajakú
         nemoc, čím odháňajú iných záujemcov a naostatok ho oni lacno zjednajú.
   </p>
   <p>
    Druhý a taktiež hriešny fortieľ používajú spomínaní kupci nejako takto: Keď omatávajú
         také dobré a tučné hovädo, strkajú mu akýmsi potajomným spôsobom do kože za uchom malý
         peniaz, od čoho statok drží sklonenú hlavu vždy na jeden bok. Prefíkaní kupci potom vravia,
         že hovädo má v hlave dajakú vážnu chorobu — motolicu alebo závrat, a takýmto šaľbiarstvom
         od hlúpych predavačov ľahko a lacno kúpia dobrú hodnotnú lichvu.
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e1416">
       </a>
       Rozprávka o zlom i dobrom pastierovi
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    V dedine Hardaburdanovej dlhé roky mávali za pastierov obecného kravského stáda
         príšelcov, cudzích neznámych ľudí, a tak obyčajne aj darobných, lenivých, nesvedomitých
         bludárov a svetárov, z čoho potom pochádzala veľká škoda. Lebo títo pastieri nehonievali
         kravy ta, kam rozkázal richtár a občania, kde bola pre stádo dobrá paša, ale radšej ta, kam
         sami chceli, kde bol nejaký úzky priestor a tam sa dala zohnať lichva dohromady, aby sa oni
         sami mohli povaľovať v chládku; a keď pásli v horách, aby mohli zbierať huby, jahody,
         čučoriedky či dačo podobné alebo — —
   </p>
   <p>
    A hoci niekedy natrafili na dobrú pašu, nepredstali stádo, aby ju spáslo iba po kúskoch,
         určitých honoch, a tak paša vytrvala dlhšie, lež rozpustili po nej lichvu širinou kdekade.
         Tak sa potom stalo, že kravy zanezdobili a zošliapali viacej užitočnej trávy, než z nej
         zožrali. Nuž a paša, ktorá mohla vydržať niekoľko týždňov, pokazila sa za pár dní.
   </p>
   <p>
    Títo darobní pastieri bez príčiny okríkali kravy, bili a štuchali ich, hádzali po nich
         palice, niekedy ich preháňali po suchých vrchoch a cez hlboké jarky, ktoré museli
         preskakovať, takže nejedna stelná krava i predčasne vyvrhla teľa, niektorá sa pritom
         dochrámala, ochorela, ba aj zdochla.
   </p>
   <p>
    Škodu trpiaci miestni obyvatelia podozrievali pastierov, že ich nedbajstvo alebo zlosť
         je na vine týmto nehodám lichvy. No keďže im to doista nemohli dokázať a ani pastieri
         nemali čím zaplatiť škodu, museli si gazdovia zapchať ústa iba mlčaním a škodu vynahradiť
         bolestným vzdychaním. Okrem toho sa báli pastierov vyhrešiť a ich štriafať, aby hospodárom
         azda nenagrobianili, aby ich pred úradmi neobžalovali, aby sa nepomstili na ich ostanej
         lichve, aby sa im azda nepohrozili voľajakými čarmi a bobonami — čo ak by aj urobili (ako
         možno ľahko očakávať od takých ľudí bez svedomia), taktiež by sa im to nedalo dokázať — nuž
         ľudia boli ticho.
   </p>
   <p>
    Predtým, dokiaľ takíto cudzí ľudia nepásali v obci kravy, bývalo tam dosť mlieka,
         dostatok mladého masla i syra na obživu chudobných občanov. Lež od tých čias, ako brali za
         pastierov cudziarov, sotva mali dosť dojiva pre vlastnú spotrebu aj najbohatší gazdovia. Od
         ustavičného preháňania z vrchu do doliny a z doliny na vrchy, od šľahania, častého bitia i
         štuchania boli kravy kamdiaľ chudšie a neužitočnejšie.
   </p>
   <p>
    Spomínaní naničhodní pastieri mávali aj takú obyčaj, že vždy si vyberali plácu predčasne
         — kde peceň chleba, kde múku či strovu, od niektorých hospodárov vyberali dopredu i
         peniaze, ba naposledy si aj vypožičiavali. A keď im ľudia ich plácu nechceli dať skôr alebo
         požičané pýtali vrátiť, vtedy sa ich museli obávať, aby sa nestali mrzákmi a neprišli aj o
         svoje vlastné, lebo dudlaví pastieri sa s nimi hneď vadili, vyhrážali sa im, zazerali na
         nich krivým okom a do ich lichvy zadrapovali ťažkou palicou.
   </p>
   <p>
    Raz sa takému darobnému kravskému pastierovi dokázalo, že náročky nechal jednu kravu
         ležať v hlbokom bahne tak dlho, až by tam bola skoro uhynula, keby ju neboli oratovali iní
         ľudia. Druhý raz prišla naňho žaloba, že dlhé dni tajil, zamlčal istú nehodu, ktorá
         postihla jednu kravu, a že to z hnevu vyjavil neskoro, lichva musela zdochnúť. Ak sa takéto
         veci dokázali na tohto zlostného pastiera pri jednej či dvoch kravách, mohol obci
         zapríčiniť aj väčšie škody, a preto taký škodár nebol hoden, aby ho tam trpeli.
   </p>
   <p>
    Keď na jeseň prichádzal koniec pastierskeho roka i služby, títo škodliví pastieri — hoci
         už dávno predtým si vybrali po domoch plácu — predsa ešte všelijakým modlikaním a
         vyhrážkami vydrančali od ľudí rozličné dary a poživeň. Obyvatelia im dávali od strachu z
         ich vyhrážok, aby sa ich len šťastlivo striasli.
   </p>
   <p>
    Aj teraz sa stáva — a je to dosť zlá obyčaj — že i tí a takí ľudia, ktorí nechcú
         duchovným pastierom prispieť na obživu za starostlivosť o ich dušu, skôr a vďačnejšie, ba i
         viacej pastierskej pláce dávajú, dva-tri razy do roka ju polepšujú kravským alebo svinským
         pastierom či inakším svetárom a bludným osobám, keď sa im len trochu pohrozia a ich
         koľko-toľko nastrašia. Okrem iných príčin i táto bola na vine, prečo sa v tej obci ani
         jeden poriadny človek nechcel chytiť za pastiera. Kedykoľvek sa úradskí radili u richtára o
         budúcich nových pastieroch, vždycky aj sami uznali, že by bolo najlepšie, keby každé stádo
         pásol dajaký človek z obce, ktorého by poznali a tiež on by sa vyznal v miestnom chotári.
   </p>
   <p>
    Až po dlhých poradách a možno i po zvýšení pláce našiel sa na túto službu jeden miestny
         občan, a to bol — ako sa dozvieme v nasledujúcich riadkoch —
    <span class="emphasis">
     <em>
      dobrý
            pastier
     </em>
    </span>
    .
   </p>
   <p>
    *
   </p>
   <p>
    Vendelín Petrekovič bol dobrý, bohabojný a svedomitý človek, ktorý pristal za obecného
         kravského pastiera preto, že mu bolo v predchádzajúcich rokoch ľúto hľadieť na také a
         počúvať o toľkých škodách, čo postihovali statok občanov, a ešte i preto, lebo sám mal dve
         dobré dojné kravy, nuž nechcel, aby sa mu pokazili. Hneď spočiatku, dokiaľ sa nezaviazal na
         službu a dokiaľ nedal prípovedné obecným výborníkom (hoci je to zlá obyčaj, hanebný zvyk a
         mal by sa skasírovať — ktože to vídal, aby chudobný obecný sluha dával takto obci závdavok,
         ktorý by mal sám od nej dostať bez vlastnej ujmy), vyjednal si od obce takú plácu, akú mali
         doteraz aj ostatní kraviari, a okrem toho — ak lepšie dopasie — koncom pastierskeho roka za
         obecné peniaze jedny nové čižmy. Vyjednal si všestrannú pomoc a spravodlivosť — aby dostal
         od obce všetko, čo bude žiadať na ochranu, na úžitok stáda i na odvrátenie škody od neho. V
         predchádzajúcich rokoch škodami natrestaní občania pristali na všetko, čo Vendelín od nich
         žiadal. Zároveň sa podobným spôsobom zjednal za obecného koniara Bartolem Venčák, ktorý
         potom pásol koniarske stádo.
   </p>
   <p>
    Získanie a zjednanie týchto známych domácich a pritom tichých, bohabojných ľudí za
         obecných pastierov bolo sľubným začiatkom dobrej paše, bol to veľký zisk pre obec aj pre
         jej stáda.
   </p>
   <p>
    Ani jeden pastier si dotiaľ tak spravodlivo nezaslúžil svoju mzdu, ani jeden si ju
         nevyberal s takým dobrým svedomím a poriadkom ako kraviar Vendelín. O obecné stádo sa
         staral tak svedomite a usilovne ako o svoju vlastnú lichvu. Hneď v prvých dňoch, keď začal
         vyháňať stádo, kde pri ceste videl mrcha ploty okolo kapustníc, plytké alebo zavalené
         priekopy skraja ozimín, vedľa ktorých honieval kravy — oznámil to úradským, aby majiteľom
         týchto pozemkov prikázali opraviť chybné ploty aj priekopy, žeby cez ne kravy nevchádzali
         do škody, čo ak by sa stalo proti jeho vôli, potom jemu nedávali za vinu.
   </p>
   <p>
    Na Vendelínovo upozornenie musel richtár prikázať všetkým občanom, aby pred svojimi
         domami zarovnali jarky a jamy, odstránili ostré kamenie, a kde — v dedine aj vonku za
         humnami, za stodolami — boli zanedbané, prevalené zbožné či dajaké inakšie jamy, museli ich
         navrchu dobre zadebniť alebo celkom zahádzať. Podobne i v chotári, po horách, kadiaľ
         honieval Vendelín stádo, všetky vymleté, vodou zaliate cesty, marastnaté jaminy, do ktorých
         zapadali kravy, museli ľudia od obce opraviť a zaplniť tu šmánim, tam štrkom, niekde väčším
         kamením, museli porobiť dobré tvrdé cesty, čím pomohli aj stádu aj miestnym furmanom.
   </p>
   <p>
    Po takýchto nových poriadkoch už nebolo počuť, že by bolo voľaktorú kravu na pasienku
         postihlo nešťastie, že by bola ochorela alebo zdochla, či ostala vonku. Vendelín bol
         rozumný pastier a dotiaľ pilný hospodár, ktorý ešte predtým viac ráz prečítal štvrtý diel
         tejto hospodárskej knižky, a preto podľa jej naučení napomínal hospodárov i gazdiné, aby v
         letných mesiacoch — v júni a júli aj v auguste — napájali kravy čerstvou vodou hneď zrána
         doma, prv ako ich vyženú do stáda, žeby ich vonku veľký smäd nenútil piť z každej
         smradľavej kaluže. Nuž a potom keď naisto vedel, že gazdiné kravy doma napojili, nikdy
         stádo nepripúšťal k takej vode a tak ho ochránil pred nákazlivými chorobami. Podobne
         pripomínal aj hospodárom, aby po každých dvoch týždňoch dávali kravám lízať soľ — vyčistí
         im žalúdok a pomôže lepšie tráviť.
   </p>
   <p>
    Vendelín nevyháňal lichvu na pašu tak skoro ráno, ako robievali niektorí nerozumní
         pastieri a ako prikazovali nevedomní hospodári. Na jar i v jeseni stádu tak lahodil, aby
         prišlo na pasienok, až keď už z neho vypáli slnko chladnú rosu, keď zíde mráz a vyparí sa
         škodlivá mrazivá vlaha, keď slnko studenú zem dobre zahreje, keď ju zamúlenú dážď poriadne
         zmyje, až keď z nej zíde múľ a vypáchne snehová usadlina — až keď pasienok zarastie peknou
         čistou trávou. Vendelín totiž vedel, že takýto škodlivý pasienok zapríčiňuje potom v stáde
         všelijaké letné aj zimné choroby. V lete vyháňal kravy včasráno predo dňom, aby smädná
         lichva — keď sa nemá zrána kde napojiť — vyšla na čerstvú rosu, čo by si mali všímať všetci
         pastieri aj starostliví hospodári. V lete stádo nehonil po veľkom prachu, ale ho obchádzal.
         Napoludnie naháňal kravy do chládku; nikdy ich nepásaval na vlhkých, bahnistých, lichve
         škodiacich miestach. Vendelín vedel, že hlinou zamúlený pasienok je pre rožnú lichvu hotová
         otrava a jed, že je škodlivejší než padnutá ruda. Vedel rozpoznať (to by mal vedieť každý
         pastier), kedy padá škodlivá ruda, sladká škodlivá rosa — keď padla, hneď vtedy obrátil
         stádo inam, na inú stranu chotára alebo ho riadne dohnal domov a gazdov upozornil na
         nebezpečnú príhodu, aby lichvu nevyháňali von skôr, ako zatrúbi na ulici. A to že bude až
         vtedy, keď zistí, či sa už na pasienku nestratila škodlivá ruda. Z následkov takejto
         chybnej paše Vendelín hojil kravy tak, ako uvádza naučenie v druhej časti štvrtého dielu po
         vysvetlení liekov a pred prídavkami.
   </p>
   <p>
    Petrekovič sa takýmito dobrými poriadkami obci páčil, spokojní s ním boli aj preto, že
         si nevzal na výpomoc cudzieho služobníka — pomáhal mu iba jeho syn Kubo. Čo Jakub videl a
         počul od svojho otca, aj čo mal za povinnosť robiť pri stáde, všetko usilovne zachovával.
         No jednako sa neraz pritrafilo, že mrcha ľudia pre maličkosť zle nakričali aj na dobrého
         pastiera aj poslušného Kuba i šomrali proti nim. Lež to je nemožné, aby obecný sluha —
         richtár alebo pastier — vždy uhovel všetkým v obci, aby cez celý rok nik naňho nepozrel
         krivým okom, v obecnej službe je to nemožná vec, lebo nenarodil sa ten, aby sa i pri
         najlepšej vôli páčil všem. Stáva sa v obci, že jeden chce to, a druhý s tým nesúhlasí,
         tretí chce iné a štvrtému sa to nepáči. Ak by mal obecný sluha v týchto rozporoch urobiť po
         vôli všetkým, musel by jednu vec v tom istom čase aj spraviť a zároveň aj nespraviť — čo je
         nemožné tak, ako je nemožné všetkým vyhovieť, všetkých poslúchnuť, ale treba sa držať podľa
         rady väčšiny a rozkazu vyššej vrchnosti v obci.
   </p>
   <p>
    No pilný Vendelín veľa nedbal o mrcha jazyky zlých ľudí, lež robil to, čo mu predstavení
         kázali a čo sám uznával za dobré — daromný hlas ostatných ľudí púšťal mimo uší. Ak sa
         dakedy či už jemu, či jeho synovi aj pritrafilo v niečom pochybiť (lebo pochybí sa i z
         ľudskej krehkosti), svoju chybu sa každý usiloval všemožne napraviť a viacej do nej
         neupadnúť.
   </p>
   <p>
    Ktokoľvek tieto dve rozprávky číta alebo počúva, môže sa naučiť, ako má bedliť na svoju
         lichvu. A či je v obci dobrý alebo zlý kraviar, z týchto rozprávok sa môžu poučiť richtári,
         úradskí a obecní radní, čo majú žiadať od pastierov, keď ich prijímajú do služby, ako majú
         na nich dozerať vonku pri pasení stáda, či ho kdekade nepreháňajú a či ho pasú, ako pásaval
         dobrý pastier Vendelín Petrekovič.
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e1470">
       </a>
       Fortiele pri mútení smotany
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    Niekedy sa prihodilo aj to, že sa dobrá smotana mútila i desať hodín a nepomohlo ani
         prilievanie teplej vody, ani keď sa pridalo čerstvé mlieko — smotana sa nezrazila v maslo.
         V takom prípade by naše sedliačky povedali, že majú počarené.
   </p>
   <p>
    K takémuto zunovanému múteniu prišiel raz vo švajčiarskych
    <sup>
     [
     <a class="footnote" href="#ftn.d56e1481" name="d56e1481">
      73
     </a>
     ]
    </sup>
    fortieľoch skúsený Vacula Žilinský a gazdinej povedal:
   </p>
   <p>
    „Ak mi dáte na holbu vína, poradím vám, ako sa dá čím skôr zmútiť.“
   </p>
   <p>
    Gazdiná a pomáhajúce jej slúžky sľúbili mu i na dve holby, len aby sa voľačomu priučili
         v tomto gazdinskom odbore. Vacula im potom prikázal:
   </p>
   <p>
    „Vylejte tú smotanu z gbelíka na dajaké misy a gbelík vykaďte borievkou.“
   </p>
   <p>
    Keď urobili podľa rady a tú istú smotanu potom vliali späť do vykadeného gbelíka,
         čoskoro šťastlivo zmútili a dorobili pekné mladé maslo. Táto užitočná rada je hodna, aby sa
         rozšírila aj medzi ostatné slovenské gazdiné, žeby mávali doma borievčie a mohli ho
         upotrebiť v takýchto prípadoch.
   </p>
   <p>
    Spomeniem tu ešte jeden príklad, ktorý poradí, ako ľahšie zmútiť, a odvráti od povery aj
         ponôs na bosorky.
   </p>
   <p>
    V dedine Hardaburdanovej bývala istá Katarína Lipová, ktorá sa vždy ponosovala, že má s
         mútením veľké trápenie — dakedy múti aj celý deň, a predsa nemôže zmútiť — lebo nevie
         „kravský otčenáš“. Keď sa žalovala iným ženám, povedali jej, že to nebude po dobrom, akiste
         jej bosorky porobili.
    <sup>
     [
     <a class="footnote" href="#ftn.d56e1502" name="d56e1502">
      74
     </a>
     ]
    </sup>
   </p>
   <p>
    Jedna jej radila: „Viete vy čo, suseda? Na prvý deň mesiaca mája, keď sa čarodejnice
         schádzajú na tanec pod šibenicu, podložte pod gbelík kúštik čertovho lajna, to vám pomôže
         celý rok mútiť s úspechom.“
   </p>
   <p>
    Druhá zasa vravela: „Tetička moja, nežičím vám zle a preto vám poradím dobre. Ešte
         lepšie vám pri mútení pomôže, ak pod gbelík podložíte kľúč alebo kľučku z domových dverí.“
   </p>
   <p>
    Tretia jej pošepky narádzala: „Kmotrička, ja som už neraz počula, že ktorá nemôže
         zmútiť, nech zapichne za obrúčku na gbelíku nôž.“
   </p>
   <p>
    No štvrtá chcela pretromfnúť všetky spomenuté rady a podaromnice, nuž skríkla: „Veru,
         švagrinka, nič nebude z vás ani z vášho mútenia dotiaľ, dokiaľ sa bude z vášho domu vynášať
         mlieko pred východom slnka alebo po jeho západe. A tá žena, ktorá ho v tom čase od vás
         nesie — to je tá bosorka-kamenica, čo vás oberá o úžitok!“
   </p>
   <p>
    Kým sa tieto ženy medzi sebou dohadovali o príčine chybného mútenia, prišiel k nim
         nenazdajky obecný pastier Vendelín Petrekovič, ktorý si vyberal po domoch pastiersku plácu.
         Kata Lipová sa potom i jemu vyžalovala a hneď ho poprosila o radu:
   </p>
   <p>
    „Vendelínko môj, vy ste sluhúvali u nebohého švajčiara, možno by ste mi vedeli čosi
         poradiť na to moje nedobré dojivo i na jeho lepšie zmútenie. Veď to už nie je ani po
         dobrom, ale iste po zlom, že sa ja musím pri gbelíku takto podaromne trápiť!“ A rozprávala
         mu, ako a čo jej radili susedky.
   </p>
   <p>
    „Katerinka moja,“ odpovedal jej Vendelín, „len vy neverte, že má krava či jej dojivo
         počarované. Bude tu dajaká iná chyba, o ktorej neviete. Čo vám hen susedy radia, to všetko
         sú hlúpe rady, podaromnice a povedačky. Svojej chybnej smotane veru nepomôžete ani čertovým
         lajnom, ani kľúčom či hasprou a namojveru ani keď nôž zapichnete za obrúčku gbelíka. A ešte
         aj proti bohu hrešíte, ak veríte takým kadejakým poverám. Ja vám dám lepšiu radu, čo som sa
         naučil u nebohého švajčiara. Keď ju skúsite s dobrým výsledkom, dáte mi potom z prvého
         zmúteného putru
    <sup>
     [
     <a class="footnote" href="#ftn.d56e1523" name="d56e1523">
      75
     </a>
     ]
    </sup>
    žajdlík vytopeného masla.“
   </p>
   <p>
    Ochotne mu prisľúbila žiadanú odmenu, nuž jej potom všetko povedal: „Niektoré kravy majú
         už takú prirodzenú chybu, že sa mlieko a smotana od nich veľmi ťažko múti. Nuž a keď sa
         taká chybná smotana pomieša s inou smotanou od dobrej kravy, toto dojivo sa potom nijakým
         činom nedá zmútiť. Viem, že máte viacej kráv, gazdinka. Odložte od každej kravy nadojené
         mlieko osobitne a potom sprobujte z každého mlieka smotanu aj osve zmútiť. A tak nájdete
         žiadanú chybu aj chybnú kravu, od ktorej sa nedá smotana zmútiť. Teda dojivo od nej nikdy
         nemiešajte s ostatným dobrým mliekom, a tak si pomôžete k maslu.“
   </p>
   <p>
    Lipová poslúchla túto radu a skúsila ju s dobrým výsledkom, i dala Vendelínovi, čo mu
         sľúbila. Keď pastier preberal odmenu, povedal jej:
   </p>
   <p>
    „Presvedčili ste sa teda a už nebudete ani vy ani ostatné ženy viacej veriť kadejakým
         bobonám. A dám vám ešte jednu radu, poslúchnite aj tú. Nedávno dostal náš richtár
         hospodársku knižku s nadpisom
    <span class="emphasis">
     <em>
      Pilný domajší a poľný hospodár
     </em>
    </span>
    . Kúpte si
         ju aj vy a na večerných posiedkach či priadkach ju čítavajte a naučíte sa všetko, čo máte
         vedieť o dobrom i zlom dojive. Ak sa do smotany alebo do gbelíka dostane pred mútením kúsok
         cukru, nikdy nezmútite.“
   </p>
   <p>
    *
   </p>
   <p>
    Raz tak navečer prišiel Vacula Žilinský do istého domu, kde gazdiná práve cedila
         nadojené mlieko a lievala ho do hrncov lovíškov.
    <sup>
     [
     <a class="footnote" href="#ftn.d56e1543" name="d56e1543">
      76
     </a>
     ]
    </sup>
    Keďže gazdiné nerady vidia dakoho nablízku, keď nesú mlieko od kravy alebo ho
         nalievajú do mliečnikov, aby dojivu či kravám neuškodili zlé oči — spozoroval i Vacula, že
         sa mu gazdiná neveľmi potešila, lebo ho privítala nevrlo. V kuchyni potom pobudol iba
         dotiaľ, kým žena doniesla z dvora prázdny lovíšek na mlieko, lež aj zatiaľ jej tak
         počaroval, že sa večerné mlieko do rána zmenilo na krv. Na druhý deň sa ho naprosila, aby
         jej poradil, čo má robiť s tým mliekom. A Vacula jej povedal:
   </p>
   <p>
    „Druhý raz nebuď taká poverčivá, že mlieku alebo dojnici uškodia oči toho, kto prišiel
         do domu. Radšej z toho mlieka ponúkni pocestnému a pánboh požehná tvoju lichvu. A keby si
         niekedy chcela urobiť to isté, čo som ja teraz spravil s tvojím mliekom — pravda, len na
         špás a aby si sa mala čomu čudovať — naber dva razy medzi tri prsty vajnštajnovej soli
    <sup>
     [
     <a class="footnote" href="#ftn.d56e1551" name="d56e1551">
      77
     </a>
     ]
    </sup>
    a pusti ju do pôdoju. Mlieko dostane potom červenú farbu, ale môže sa piť, aj
         do jedál miešať, zdraviu neuškodí. Také červené mlieko nie je nič zlé a nemá nič spoločné s
         čarovaním, iba v nevedomom človeku vzbudzuje údiv a strach. Je to len prirodzená vlastnosť
         vajnštajnovej soli, že spôsobuje mlieku červenú farbu.
   </p>
   <p>
   </p>
   <div class="footnotes">
    <br/>
    <hr align="left"/>
    <div class="footnote">
     <p>
      <sup>
       [
       <a class="para" href="#d56e1481" name="ftn.d56e1481">
        73
       </a>
       ]
      </sup>
      <span class="emphasis">
       <em>
        švajčiarsky
       </em>
      </span>
      — (z nem.) súvisiaci so
      <span class="emphasis">
       <em>
        švajčiarom
       </em>
      </span>
      , odborníkom v chove kráv a spracovaní mlieka na
               veľkostatkoch
     </p>
    </div>
    <div class="footnote">
     <p>
      <sup>
       [
       <a class="para" href="#d56e1502" name="ftn.d56e1502">
        74
       </a>
       ]
      </sup>
      <span class="emphasis">
       <em>
        porobiť
       </em>
      </span>
      — (náreč.) počariť, pobosorovať
     </p>
    </div>
    <div class="footnote">
     <p>
      <sup>
       [
       <a class="para" href="#d56e1523" name="ftn.d56e1523">
        75
       </a>
       ]
      </sup>
      <span class="emphasis">
       <em>
        puter
       </em>
      </span>
      — (z nem., náreč.) mladé, čerstvé maslo na rozdiel od
               topeného masla
     </p>
    </div>
    <div class="footnote">
     <p>
      <sup>
       [
       <a class="para" href="#d56e1543" name="ftn.d56e1543">
        76
       </a>
       ]
      </sup>
      <span class="emphasis">
       <em>
        lovíšek
       </em>
      </span>
      — (náreč.) hlinený hrniec na mlieko, druh
               mliečnika
     </p>
    </div>
    <div class="footnote">
     <p>
      <sup>
       [
       <a class="para" href="#d56e1551" name="ftn.d56e1551">
        77
       </a>
       ]
      </sup>
      <span class="emphasis">
       <em>
        vajnštajnová soľ
       </em>
      </span>
      — (z nem.) víňanová soľ, draselná soľ
               víňového kameňa; v súčasnosti sa používa na výrobu pečivových práškov, v medicíne, vo
               farbiarstve atď.
     </p>
    </div>
   </div>
  </div>
  <div>
   <div class="titlepage">
    <div>
     <div>
      <h2 class="title">
       <a name="d56e1559">
       </a>
       Kratochvíľne hádanky a žarty
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    Čo majú spoločné všetci ľudia, chudobní aj bohatí? —
    <span class="emphasis">
     <em>
      Narodenie a
            smrť.
     </em>
    </span>
   </p>
   <p>
    Čo je to, čo sa niektorým páči, a niektorým nepáči? —
    <span class="emphasis">
     <em>
      Život a vek na tomto
            svete.
     </em>
    </span>
   </p>
   <p>
    Kto najväčšmi miluje svojho blížneho? —
    <span class="emphasis">
     <em>
      Ten, kto miluje sám seba, lebo je sám
            sebe najblížnejší.
     </em>
    </span>
   </p>
   <p>
    Z ktorej vody majú ľudia najväčší úžitok? —
    <span class="emphasis">
     <em>
      Z tej, ktorá tečie cez mlynské
            koleso, zaháňajú ňou aj smäd aj hlad.
     </em>
    </span>
   </p>
   <p>
    Prečo biele ovce zožerú viacej než čierne? —
    <span class="emphasis">
     <em>
      Lebo je viacej bielych než
            čiernych oviec.
     </em>
    </span>
   </p>
   <p>
    Čo je lepšie než jeden peceň chleba? —
    <span class="emphasis">
     <em>
      Dva pecne a tri sú ešte
            lepšie.
     </em>
    </span>
   </p>
   <p>
    Spýtal sa jeden slepý druhého: Kde si stratil oko? Druhý slepý mu odpovedal:
    <span class="emphasis">
     <em>
      Pri nose.
     </em>
    </span>
   </p>
   <p>
    Ktoré tvory ľuďom slúžia a rozkazujú aj po svojej smrti? —
    <span class="emphasis">
     <em>
      Hus a včela. Včela
            tvorí vosk na pečate a hus poskytuje brká, ktorými sa píšu a vydávajú
            rozkazy.
     </em>
    </span>
   </p>
   <p>
    Ktorá litera v abece (de) je prostredná? —
    <span class="emphasis">
     <em>
      B.
     </em>
    </span>
   </p>
   <p>
    Čoho je viacej v mori, rýb či kamenia? —
    <span class="emphasis">
     <em>
      Rýb je viacej, lebo kamene sú na dne
            pod morskou vodou.
     </em>
    </span>
   </p>
   <p>
    Čo urobil pánboh pred tvárou všetkých ľudí? —
    <span class="emphasis">
     <em>
      Nos.
     </em>
    </span>
   </p>
   <p>
    Prečo sa ten, ktorý uteká pred iným, obzerá dozadu? —
    <span class="emphasis">
     <em>
      Lebo v tyle nemá
            oči.
     </em>
    </span>
   </p>
   <p>
    Ako urobíš z dvoch palíc desať? —
    <span class="emphasis">
     <em>
      Keď ich preložím krížom.
     </em>
    </span>
   </p>
   <p>
    Kedy je dobre utierať zažatú sviečku? —
    <span class="emphasis">
     <em>
      Keď horia dve, lebo hoci jednu zhasíš,
            ľahko ju potom zažneš od tej druhej.
     </em>
    </span>
   </p>
   <p>
    Kedy je zajac najlepší a kedy najchutnejší? —
    <span class="emphasis">
     <em>
      Keď sa je.
     </em>
    </span>
   </p>
   <p>
    Čí pes, čia sliepka a čí sluha sa majú najlepšie? —
    <span class="emphasis">
     <em>
      Mäsiarov pes býva sýty,
            mlynárova sliepka nebýva hladná a šenkárov sluha (pivničiar, nalievač) nebýva
            smädný.
     </em>
    </span>
   </p>
   <p>
    Ako by si ochladil víno na slnku? —
    <span class="emphasis">
     <em>
      Keby víno najprv na ohni vrelo a potom by
            som ho vyniesol na slnko.
     </em>
    </span>
   </p>
   <p>
    Kde je liek na plný, nadutý a opuchnutý meštek? —
    <span class="emphasis">
     <em>
      Pod viechou a vo
            fľaškách.
     </em>
    </span>
   </p>
   <p>
    V ktorom chotári sejú repu? —
    <span class="emphasis">
     <em>
      Ani v jednom, lebo repa sa neseje, lež jej
            semeno.
     </em>
    </span>
   </p>
   <p>
    Rastie u nás viacej šalátu či sena? —
    <span class="emphasis">
     <em>
      Rastie viacej šalátu, lebo seno
            nerastie, iba tráva.
     </em>
    </span>
   </p>
   <p>
    Ako by si sa mohol celú zimu zohrievať jedným polenom? —
    <span class="emphasis">
     <em>
      Keby som ho vzal na
            plece a chodil s ním.
     </em>
    </span>
   </p>
   <p>
    Prečo sedliaci pečú väčšie pecne ako mešťania? —
    <span class="emphasis">
     <em>
      Lebo dávajú do jedného pecňa
            viacej cesta.
     </em>
    </span>
   </p>
   <p>
    Ktorá litera v abecede je najsilnejšia? —
    <span class="emphasis">
     <em>
      Litera O, lebo zastaví voly aj kone
            i s vozom, keď furman skríkne: Oo!
     </em>
    </span>
   </p>
   <p>
    Čo je vyššie než kráľ? —
    <span class="emphasis">
     <em>
      Jeho koruna.
     </em>
    </span>
   </p>
   <p>
    Čo je väčšie, ak z neho odoberieš, a menšie, keď mu pridáš? —
    <span class="emphasis">
     <em>
      Vyvŕtaná alebo
            vytrhnutá diera.
     </em>
    </span>
   </p>
   <p>
    Ktoré víno je chutné a dobré? —
    <span class="emphasis">
     <em>
      Cudzie a darované.
     </em>
    </span>
   </p>
   <p>
    Akých rýb je v mori najviac? —
    <span class="emphasis">
     <em>
      Mokrých.
     </em>
    </span>
   </p>
   <p>
    Akých stromov je v horách najviacej? —
    <span class="emphasis">
     <em>
      Krivých, lebo rovných je
            málo.
     </em>
    </span>
   </p>
   <p>
    Ako by si mohol v izbe za stolom piť, ak by si do nej nevošiel? —
    <span class="emphasis">
     <em>
      Keby ma
            voľakto dnuka vniesol.
     </em>
    </span>
   </p>
   <p>
    Ktorí zlodeji sú najšťastlivejší? —
    <span class="emphasis">
     <em>
      Ktorých nikdy nechytia.
     </em>
    </span>
   </p>
   <p>
    Čím viacej rastie a priberá, tým viacej sa blíži k svojmu koncu; čo je to? —
    <span class="emphasis">
     <em>
      Život a vek človeka.
     </em>
    </span>
   </p>
   <p>
    Ktorá voda sa prerazí až do neba? —
    <span class="emphasis">
     <em>
      Slzy vdov a sirôt, lebo na nich páchaná
            krivda je do neba volajúci hriech.
     </em>
    </span>
   </p>
   <p>
    Kedy je blázon múdry? —
    <span class="emphasis">
     <em>
      Keď mlčí.
     </em>
    </span>
   </p>
   <p>
    Ktoré mŕtve hovädá bijú a šľahajú živých? —
    <span class="emphasis">
     <em>
      Rožná lichva, lebo z jej kože sa
            pletú korbáče a kocary.
     </em>
    </span>
    <sup>
     [
     <a class="footnote" href="#ftn.d56e1738" name="d56e1738">
      78
     </a>
     ]
    </sup>
   </p>
   <p>
    Akú ženu si má vziať krivý človek? —
    <span class="emphasis">
     <em>
      Slepú, aby nevidela, čo mu má vyhadzovať
            na oči.
     </em>
    </span>
   </p>
   <p>
    Aký spor alebo súd sa nikdy neskončí? —
    <span class="emphasis">
     <em>
      Ktorý začali dvaja hluchí pred
            podplateným sudcom.
     </em>
    </span>
   </p>
   <p>
    Ktorý nástroj slúži ševcovi pri jeho remesle najlepšie? —
    <span class="emphasis">
     <em>
      Zuby, keď mu
            nedostačuje koža, dotiahne ju zubami.
     </em>
    </span>
   </p>
   <p>
    Ktoré metly sú trvanlivé, a predsa zle zametajú? —
    <span class="emphasis">
     <em>
      Dlhé sukne na ženských
            šatách.
     </em>
    </span>
   </p>
   <p>
    Ako by si narobil malej obuvi, črievic alebo janičiarok
    <sup>
     [
     <a class="footnote" href="#ftn.d56e1766" name="d56e1766">
      79
     </a>
     ]
    </sup>
    skôr než švec? —
    <span class="emphasis">
     <em>
      Keby som odrezal sáry zo štibieľ alebo
            čižiem.
     </em>
    </span>
   </p>
   <p>
    Čo má rovnakú ťarchu, rovnakú váhu, či je plné alebo prázdne? —
    <span class="emphasis">
     <em>
      Mechúr.
     </em>
    </span>
   </p>
   <p>
    Od akého radcu je rada najlepšia? —
    <span class="emphasis">
     <em>
      Ktorý sa sám neradí a nemá rád dary ani
            diškrécie.
     </em>
    </span>
   </p>
   <p>
    Ktorých bradatých ľudí špatí brada? —
    <span class="emphasis">
     <em>
      Ktorí nemajú v mozgu ani jedného dobrého
            chĺpka.
     </em>
    </span>
   </p>
   <p>
    Ktoré dvere na dome nemožno navždy zaprieť ani zamknúť? —
    <span class="emphasis">
     <em>
      Cez ktoré ťa mŕtveho
            vynesú von z domu na máry a na cintorín.
     </em>
    </span>
   </p>
   <p>
    Čo robí človeka plechavého? —
    <span class="emphasis">
     <em>
      Holá hlava.
     </em>
    </span>
   </p>
   <p>
    Z ktorých stromov nepadá nikdy lístie? —
    <span class="emphasis">
     <em>
      Z namaľovaných.
     </em>
    </span>
   </p>
   <p>
    Ktorá voda sa predáva najdrahšie? —
    <span class="emphasis">
     <em>
      Ktorú lievajú šenkári do vína.
     </em>
    </span>
   </p>
   <p>
    Koľko je do roka dní? —
    <span class="emphasis">
     <em>
      Len sedem, lebo v každom týždni sa opakujú dni s tými
            istými menami: Nedeľa, pondelok atď.
     </em>
    </span>
   </p>
   <p>
    Ktorí ľudia iba vo sviatok pľujú na zem? —
    <span class="emphasis">
     <em>
      Pracovití sedliaci, lebo cez
            robotné dni popľúvajú ruky do roboty.
     </em>
    </span>
   </p>
   <p>
    Ktorý tvor je človekovi až do smrti najvernejší? —
    <span class="emphasis">
     <em>
      Vši, lebo sa s človekom
            dajú aj obesiť.
     </em>
    </span>
   </p>
   <p>
    Čo má robiť taký chorý človek, ktorý nemôže ani sedieť, ani stáť, ani ležať? —
    <span class="emphasis">
     <em>
      Nech sa dá obesiť.
     </em>
    </span>
   </p>
   <p>
    Ktorý človek za života najviac zje a vypije? —
    <span class="emphasis">
     <em>
      Ten, kto každodenne skromne a
            málo je i pije; tak si nepokazí zdravie, býva zdravý aj dlho žije, a tak za svoj dlhý
            vek veľa zje i vypije a vyplní sa na ňom príslovie:
     </em>
    </span>
    Kto málo je a pije málo —
         mnoho je a pije.
    <span class="emphasis">
     <em>
      Naopak sa stáva tomu, kto každodenne veľa zje a vypije, čím si
            kazí žalúdok aj zdravie a skracuje si život. Nuž a keďže nebude na svete žiť dlho — zje
            málo. Na ňom sa vyplní zasa druhé porekadlo:
     </em>
    </span>
    Kto mnoho je a pije, ten málo
         zje a vypije na svete.
   </p>
   <p>
    Prečo sa smrť maľuje s kosou? —
    <span class="emphasis">
     <em>
      Lebo každý človek musí umrieť a podobá sa
            poľnej tráve. Ako podtne kosa život a sviežosť tráve, tak kosa usmrtí, podtne život
            človekovi.
     </em>
    </span>
   </p>
   <p>
    Ktoré remeslo je najčistejšie? —
    <span class="emphasis">
     <em>
      Hrnčiarske, džbánkárske, lebo keď hrnčiari
            chcú do ruky chytiť dačo iné okrem svojich výrobkov, vždy si umývajú ruky.
     </em>
    </span>
   </p>
   <p>
    Prečo sa syr strúha na struháčiku? —
    <span class="emphasis">
     <em>
      Lebo nemá perie ani brká, aby sa mohol
            ošklbať.
     </em>
    </span>
   </p>
   <p>
    Čo robí chuť všetkým jedlám? —
    <span class="emphasis">
     <em>
      Hlad, lebo hladnému človekovi všetko chutí, od
            hladu zje všetko.
     </em>
    </span>
   </p>
   <p>
    Čo prechádza cez vody a nezmáča sa? —
    <span class="emphasis">
     <em>
      Slnko a vietor.
     </em>
    </span>
   </p>
   <p>
    Kedy sú malé raky, malé rybičky najlepšie? —
    <span class="emphasis">
     <em>
      Keď nieto väčších, vtedy sú i
            malé dobré, ba najlepšie.
     </em>
    </span>
   </p>
   <p>
    Čo bez bitky vôbec neosoží? —
    <span class="emphasis">
     <em>
      Orech, somár, zvon a lenivý človek; keď ich
            nebudeš biť, tĺcť, nebudeš z nich mať nijaký osoh.
     </em>
    </span>
   </p>
   <p>
    Ktorí ľudia bývajú najveselší? —
    <span class="emphasis">
     <em>
      Rechtori, lebo tí spievajú aj tam, kde iní
            plačú (na pohrebe).
     </em>
    </span>
   </p>
   <p>
    Koľko klincov potrebuje jeden dobre podkovaný kôň?
    <span class="emphasis">
     <em>
      Nepotrebuje ani jeden,
            keďže je dobre podkovaný.
     </em>
    </span>
   </p>
   <p>
    Ktorá voda býva najhlbšia a najširšia? —
    <span class="emphasis">
     <em>
      Vysoká hmla a rosa roztiahnutá po
            mnohých krajinách.
     </em>
    </span>
   </p>
   <p>
    Kedy luhári iných klamú? —
    <span class="emphasis">
     <em>
      Keď hovoria pravdu, lebo počúvajúci sa nazdávajú,
            že aj vtedy klamú.
     </em>
    </span>
   </p>
   <p>
    Čo bez nôh, bez rúk prechádza z krajiny do krajiny? —
    <span class="emphasis">
     <em>
      Pečať.
     </em>
    </span>
   </p>
   <p>
    Ktoré vtáča je najlepšie, hoci ho nevaríme, ani nepečieme na náš úžitok? —
    <span class="emphasis">
     <em>
      Včela.
     </em>
    </span>
   </p>
   <p>
    Čo to je, čo vtedy, keď sa narodí a keď umiera, je najväčšie, a v strednom veku je
         najmenšie? —
    <span class="emphasis">
     <em>
      Tieň.
     </em>
    </span>
   </p>
   <p>
    Komu je lepšie polovicu darovať než všetko požičať? —
    <span class="emphasis">
     <em>
      Takému dlžníkovi, ktorý
            neplatí dlhy.
     </em>
    </span>
   </p>
   <p>
    Žiadajú si to dosiahnuť všetci ľudia, a keď to majú, zunujú to; čo je to? —
    <span class="emphasis">
     <em>
      Staroba, dlhý vek, v ktorom človek sám seba zunuje.
     </em>
    </span>
   </p>
   <p>
    Môže človek dom skôr vystavať alebo ho skôr zrúcať, zvaliť? —
    <span class="emphasis">
     <em>
      Skôr ho môže aj
            musí vystavať a až potom zrúcať, lebo skôr nevystavaný nemôže zrúcať.
     </em>
    </span>
   </p>
   <p>
    Ktorým ľuďom osoží diabol najviacej? —
    <span class="emphasis">
     <em>
      Maliarom, lebo ho na obraze
            vymaľovaného draho predávajú.
     </em>
    </span>
   </p>
   <p>
    Ktoré sú to slová, čo robia medzi ľuďmi rozbroj, roztržky a vojny? —
    <span class="emphasis">
     <em>
      Moje,
            tvoje; keby týchto slov nebolo na svete, zanikli by všetky protivenstvá i
            zvady.
     </em>
    </span>
   </p>
   <p>
    Ktorým ľuďom osoží aspoň dakedy opilstvo? —
    <span class="emphasis">
     <em>
      Luhárom, lebo aspoň vtedy, keď sa
            dobre napijú, opijú, hovoria pravdu ako blázni a deti. Na nich sa spĺňa
            porekadlo:
     </em>
    </span>
    Čo má triezvy na srdci, to má opitý na jazyku.
   </p>
   <p>
    Kedy slepí vidia a kedy kriví chodia? —
    <span class="emphasis">
     <em>
      Keď slepí nosia krivých.
     </em>
    </span>
   </p>
   <p>
    Čo je to, čo sa pre nás hriešnych ľudí dva razy narodí a raz umrie a má bradu z
         pečienky? —
    <span class="emphasis">
     <em>
      Kohút, narodí sa ako vajce i ako kurča.
     </em>
    </span>
   </p>
   <p>
    Čo je čiernejšie než krkavec, než kavka? —
    <span class="emphasis">
     <em>
      Perie týchto vtákov je čiernejšie
            než ich telo.
     </em>
    </span>
   </p>
   <p>
    Prečo hlboké jamy a studne kopú rýľmi? —
    <span class="emphasis">
     <em>
      Lebo nemajú také dlhé
            nebožiece.
     </em>
    </span>
   </p>
   <p>
    Kde má starý človek schované svoje zuby? —
    <span class="emphasis">
     <em>
      Za pásom alebo za ňadrami či vo
            vrecku, kde nosí schovaný kriváčik.
     </em>
    </span>
   </p>
   <p>
    Akých vecí je na svete najviacej? —
    <span class="emphasis">
     <em>
      Koncov, lebo všetkému je kedy-tedy
            koniec.
     </em>
    </span>
   </p>
   <p>
    Ktorá hoc aj desať ráz opakovaná vec sa ľuďom páči? —
    <span class="emphasis">
     <em>
      Dobrodenie a
            dary.
     </em>
    </span>
   </p>
   <p>
    Ak by ti voľakto daroval jedno plné vrece zbožia, ako by si mohol zaniesť do mlyna tým
         istým zbožím dve plno naplnené vrecia? —
    <span class="emphasis">
     <em>
      Keby som to jedno zbožím naplnené vrece
            strčil do iného prázdneho vreca, tak by boli obe plné.
     </em>
    </span>
   </p>
   <p>
    Ako treba nasoliť mäso, aby dobré a čerstvé vytrvalo dva roky? —
    <span class="emphasis">
     <em>
      Keď ho
            nasolím ostatný deň mesiaca decembra, na Starý rok, vtedy bude čerstvé do Nového roku
            čiže do druhého roka.
     </em>
    </span>
   </p>
   <p>
    Kto sa teší šibeniciam? —
    <span class="emphasis">
     <em>
      Neznámy pocestný človek, lebo keď k nim príde, teší
            sa, že už nie je ďaleko mesto, že už ho zbojníci neozbíjajú.
     </em>
    </span>
   </p>
   <p>
    Čo potupuje drahé a vzácne veci? —
    <span class="emphasis">
     <em>
      Hojnosť všetkého dobra. Dokiaľ má voľakto
            niečo dobré, hoci dobré zdravie, šťastie, dobrú službu, nevie si to chrániť, nevie dosť
            šanovať. Až keď tú dobrotu stratí, rád by ju šanoval, ale je už neskoro.
     </em>
    </span>
   </p>
   <p>
    Ktoré veci (hoci si aj odporujú) sa nikdy neopúšťajú? —
    <span class="emphasis">
     <em>
      Chvála a závisť; kde
            sa vyskytuje prvá, tam vždy príde i druhá.
     </em>
    </span>
   </p>
   <p>
    Ktorá (matka) je matkou svojej matky? —
    <span class="emphasis">
     <em>
      Voda, lebo z nej býva ľad i sneh a z
            nich zase voda. Ľad i sneh je teda matkou vody a voda matkou ľadu i snehu.
     </em>
    </span>
   </p>
   <p>
    Koho poklona býva nebezpečná? —
    <span class="emphasis">
     <em>
      Cez vodu brodiaceho koňa, lebo keď sa tam
            pokloní, zhodí koniara do vody.
     </em>
    </span>
   </p>
   <p>
    Čo nechá brucho aj črevá doma, keď ide piť vodu, a keď príde z potoka domov, vezme si
         brucho? —
    <span class="emphasis">
     <em>
      Poduška alebo duchna, keď sa perie.
     </em>
    </span>
   </p>
   <p>
    Keď ide von na pašu, je plné a sýte, a keď ide z paše domov, je prázdne; čo je to? —
    <span class="emphasis">
     <em>
      Pastierova kapsa.
     </em>
    </span>
   </p>
   <p>
    Ktorá kráľova lenivosť je chvályhodná? —
    <span class="emphasis">
     <em>
      Pri ktorej je lenivý
            trestať.
     </em>
    </span>
   </p>
   <p>
    Čo je uprostred živého a mŕtveho človeka? —
    <span class="emphasis">
     <em>
      Vo sne pohrúžený spiaci
            človek.
     </em>
    </span>
   </p>
   <p>
    Viacej tvorov a potvôr sa rodí vo vode či na zemi? —
    <span class="emphasis">
     <em>
      Viacej sa ich rodí na
            zemi, lebo aj voda je na zemi.
     </em>
    </span>
   </p>
   <p>
    Čo je to, čo nevidí, a keby aj videlo, nejestvovalo by to? —
    <span class="emphasis">
     <em>
      Slepý človek;
            keby videl, nebol by slepý.
     </em>
    </span>
   </p>
   <p>
    Ktoré stvorenie je najfalošnejšie a najprefíkanejšie?—
    <span class="emphasis">
     <em>
      Ktoré doteraz nikto
            neošialil.
     </em>
    </span>
   </p>
   <p>
    Ktorí remeselníci mávajú vo svojich rukách a pod svojou mocou najviac kmínov? —
    <span class="emphasis">
     <em>
      Barbieri čiže bradoholiči, lebo holievajú všelijakých ľudí.
     </em>
    </span>
   </p>
   <p>
    Čo je pevnejšie od železa? —
    <span class="emphasis">
     <em>
      Kováč, lebo ho zohne, ako sám chce.
     </em>
    </span>
   </p>
   <p>
    Bez čoho nemôže byť mlyn? —
    <span class="emphasis">
     <em>
      Bez buchotu.
     </em>
    </span>
   </p>
   <p>
    Majetky ktorých ľudí sa najviac máčajú, topia? —
    <span class="emphasis">
     <em>
      Majetky korheľov.
     </em>
    </span>
   </p>
   <p>
    Čo je silnejšie: život alebo smrť? —
    <span class="emphasis">
     <em>
      Život, lebo človek za živa viacej znesie,
            vytrpí, vykoná než v smrti.
     </em>
    </span>
   </p>
   <p>
    Kto spí pokojnejšie, istejšie: veriteľ, ktorý zveril dačo inému, kto voľakomu požičal
         peniaze, alebo dlžník spí pokojnejšie? —
    <span class="emphasis">
     <em>
      Dlžník má pokojnejšie srdce aj spánok,
            lebo je rád, že dostal, čo chcel. Veriteľ i v noci sa viacej stará, ako dostane a či
            všetko naraz dostane späť.
     </em>
    </span>
   </p>
   <p>
    Čo to je, čo hovorí takto: Neznámy som, keď som bol živý, bol som slabý, keď mi život
         odňali, zosilnel som a všelikoho zabávam? —
    <span class="emphasis">
     <em>
      Písacie pero.
     </em>
    </span>
   </p>
   <p>
    Ktoré reči sú najtajnejšie? —
    <span class="emphasis">
     <em>
      Ktorými sa človek rozpráva sám so sebou tajne v
            srdci a v myšlienkach.
     </em>
    </span>
   </p>
   <p>
    Ktorý kameň je ľuďom na svete najlepší a najužitočnejší? —
    <span class="emphasis">
     <em>
      Mlynský
            kameň.
     </em>
    </span>
   </p>
   <p>
    Prichádza samo od seba a naháňa všelijaké strachy, no možno to vidieť len zavretými
         očami; čo je to? —
    <span class="emphasis">
     <em>
      Sen.
     </em>
    </span>
   </p>
   <p>
    Som pekné a krásne, všetkým sa páčim, a predsa utajujem, zakrývam mnoho tajných vecí;
         nemám nôh ani rúk, a predsa všade na svete robím podivné veci; hoci som mŕtve, zastávam
         pravdu proti luhárstvu, svojím znakom veľa hovorím a svedčím; kto som? —
    <span class="emphasis">
     <em>
      Pečať.
     </em>
    </span>
   </p>
   <p>
    Prečo sa smrť maľuje bledá, škaredá, vysoká ako vysoký chlap? —
    <span class="emphasis">
     <em>
      Lebo málo je
            vysokých žien a ani jedna nechce byť škaredá, ani bledá, každá sa rada frndí.
     </em>
    </span>
   </p>
   <p>
    Kedy tratí krásny človek svoju krásu? —
    <span class="emphasis">
     <em>
      Každodenne, lebo každý deň mu z nej
            trochu ubýva.
     </em>
    </span>
   </p>
   <p>
    Kde býva najskôr vôňa i smrad? —
    <span class="emphasis">
     <em>
      V nose.
     </em>
    </span>
   </p>
   <p>
    Kde mŕtvi živých vyháňajú? —
    <span class="emphasis">
     <em>
      Na zavšivavenej hlave, keď hrebeňom vyháňajú
            vši.
     </em>
    </span>
   </p>
   <p>
    Kedy sa na drevenom poli ľudské telo hrá s mŕtvymi kosťami? —
    <span class="emphasis">
     <em>
      Keď človek na
            stole hádže kocky, pri hre v kocky.
     </em>
    </span>
   </p>
   <p>
    Keď ho vidím, nezdvihnem ho, a keď ho nevidím, vtedy ho zdvihnem; čo je to? —
    <span class="emphasis">
     <em>
      Deravý lieskovec; keď vidím, že je deravý, červivý, nezdvihnem ho, a keď ho
            nevidím červivý, vtedy ho dvihnem.
     </em>
    </span>
   </p>
   <p>
    Ktoré slová robia i z veselých a ľahkých vecí neveselé, ťažké a nepríjemné veci? —
    <span class="emphasis">
     <em>
      Slová: To musí byť.
     </em>
    </span>
   </p>
   <p>
    Kto väčšmi želie a banuje, než je treba? —
    <span class="emphasis">
     <em>
      Kto banuje, želie a plače prv, než
            ho bolí, než treba.
     </em>
    </span>
   </p>
   <p>
    Ktoré dobro robia ľudia iným ľuďom, a sami si ho nežiadajú? —
    <span class="emphasis">
     <em>
      Návštevu
            chorých, nik si nežiada chorobu.
     </em>
    </span>
   </p>
   <p>
    Nemám telo z mäsa ani krvi, a predsa nosím na sebe telo z mäsa i krvi; mocný som ako lev
         a poznám cestu, po ktorej nijaký človek nekráčal; čo je to? —
    <span class="emphasis">
     <em>
      Hajov, plť,
            loď.
     </em>
    </span>
   </p>
   <p>
    Kto pochádza z najjasnejšieho, z osvieteného rodu? —
    <span class="emphasis">
     <em>
      Taký chudobný človek, čo
            ho matka porodila pod biednou, otrhanou, deravou strechou, cez ktorú a tiež i cez
            rozbité okná jasno svietilo na rodičku slnečné svetlo.
     </em>
    </span>
   </p>
   <p>
   </p>
   <div class="footnotes">
    <br/>
    <hr align="left"/>
    <div class="footnote">
     <p>
      <sup>
       [
       <a class="para" href="#d56e1738" name="ftn.d56e1738">
        78
       </a>
       ]
      </sup>
      <span class="emphasis">
       <em>
        kocar
       </em>
      </span>
      — (náreč.) dlhý bič
     </p>
    </div>
    <div class="footnote">
     <p>
      <sup>
       [
       <a class="para" href="#d56e1766" name="ftn.d56e1766">
        79
       </a>
       ]
      </sup>
      <span class="emphasis">
       <em>
        janičiarky
       </em>
      </span>
      — (z tur., náreč.) druh nízkej obuvi
     </p>
    </div>
   </div>
  </div>
 </body>
</html>
